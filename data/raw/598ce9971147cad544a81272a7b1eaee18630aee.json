{"title": "Rianimazione e prevenzione delle infezioni nosocomiali", "body": "Le infezioni nosocomiali sono un problema di salute pubblica persistente malgrado le numerose misure attuate. La loro importanza in rianimazione, a causa del carattere invasivo delle procedure e della fragilit\u00e0 del terreno dei pazienti ricoverati nelle strutture di terapia intensiva, diminuisce solo lentamente, e questi parametri rendono impossibile una completa assenza di rischio. \u00c8 opportuno, tuttavia, prevenire quanto pi\u00f9 spesso possibile la comparsa di tali infezioni. \u00c8, quindi, indispensabile una conoscenza dei fattori e delle situazioni a rischio, cos\u00ec come dei mezzi di prevenzione di questi rischi.\n\nRianimazione e prevenzione delle infezioni nosocomiali febbre puerperale alle partorienti attraverso le mani sporche dei medici, quando la nozione di agente patogeno era ancora ignota. L'implicazione di queste infezioni e la loro importanza nella gestione dei pazienti \u00e8 stata sottolineata rapidamente, in particolare in rianimazione [1] .\n\nQueste infezioni erano inizialmente considerate delle infezioni contratte da un paziente in uno stabilimento di cure dopo il suo ricovero, i cui sintomi comparivano durante o dopo il suo soggiorno [2] . La definizione sar\u00e0 secondariamente rivista e precisata, individuando in particolare le infezioni legate alle cure. L'infezione nosocomiale \u00e8, per convenzione, un'infezione che compare pi\u00f9 di 48 ore dopo il ricovero in ospedale e pu\u00f2 essere indipendente o legata direttamente o indirettamente a un intervento di cura [3] .\n\nL'incidenza delle infezioni nosocomiali \u00e8 dell'ordine del 12-14% ed \u00e8 stabile negli ultimi anni [4] . La densit\u00e0 di incidenza globale \u00e8 di 13-50 infezioni per 1 000 giorni-pazienti di rianimazione [5] . In rianimazione, si raccomanda di controllare e di studiare i quattro tipi di infezioni nosocomiali pi\u00f9 spesso riscontrati, che sono la polmonite nosocomiale, le infezioni urinarie, le infezioni su catetere e le batteriemie [6] .\n\nL'incidenza e la gravit\u00e0 potenziale delle PAVM sono tali che \u00abil primo obiettivo dei medici che prendono in carico dei pazienti ventilati dovrebbe essere la prevenzione della comparsa di polmoniti nosocomiali\u00bb [7, 8] . Le PAVM costituiscono la prima causa di infezioni nosocomiali nei servizi di rianimazione. Il loro tasso di incidenza \u00e8 di 15-25 per 1 000 giorni di ventilazione meccanica, e il numero dei pazienti affetti \u00e8 pari al 15-20% dei pazienti ventilati [9] . Occorre, tuttavia, tenere a mente che il rischio associato alla comparsa di una PAVM varia nel corso del tempo: inizialmente elevata, essa decresce progressivamente fino al 15 o giorno, quindi il rischio aumenta nuovamente oltre il 35 o giorno [10] . L'incidenza di comparsa di una PAVM nei pazienti di rianimazione ventilati \u00e8 dell'8-28%, in funzione degli studi e dei criteri fissati per la diagnosi [8, 11, 12] . Infine, il rischio di recidiva di una PAVM nel corso dello stesso ricovero \u00e8 superiore al 25%.\n\nLe infezioni urinarie rappresentano circa il 23% delle infezioni legate alle cure in rianimazione [13] , con un'incidenza del 5-8% [9, 13] . Le batteriurie asintomatiche sono frequenti e possono colpire il 9-12% dei pazienti cateterizzati [14] e la densit\u00e0 di incidenza \u00e8 dell'ordine di 12 per 1 000 giorni di cateterismo. Il loro tempo di comparsa \u00e8 variabile, in funzione del terreno e della patologia acuta, ma potrebbe situarsi intorno alla seconda settimana di cateterismo [14] . Le infezioni urinarie sono, d'altra parte, responsabili di pi\u00f9 del 15% degli episodi di batteriemie nosocomiali [13] .\n\nAl di fuori delle infezioni batteriche, che riguardano Escherichia coli, Enterococcus spp, Pseudomonas aeruginosa e Klebsiella pneumoniae [9] , le infezioni urinarie nosocomiali possono anche essere dovute a Candida, in particolare albicans [13] . D'altra parte, se le infezioni da batteri Gram negativi sono quantitativamente pi\u00f9 frequenti, le infezioni da stafilococco sono associate a un rischio pi\u00f9 elevato di batteriemia [13] .\n\nLa densit\u00e0 di incidenza delle infezioni di cateteri arteriosi e di cateteri venosi centrali \u00e8 di 3-13 per 1 000 giorni di cateterismo [9, [15] [16] [17] [18] . Il rischio di insorgenza di un'infezione del catetere venoso centrale \u00e8 legato alla durata di esposizione al catetere [19] e la mediana di comparsa di questa infezione \u00e8 dell'ordine di 9 giorni [9] . Le infezioni dei cateteri associate a una batteriemia sono, dal canto loro, 2-8 per 1 000 giorni-catetere [19, 20] e le infezioni senza disseminazione ematogena rappresentano 1,5-3 per 1 000 giorni di cateterismo [19] .\n\nLa colonizzazione del catetere \u00e8 pi\u00f9 elevata, di 10-15 per 1 000 giorni di cateterismo, e pu\u00f2 colpire il 35% dei cateteri [18] . In uno studio prospettico recente sui cateteri di dialisi, la densit\u00e0 di incidenza della colonizzazione arrivava a 40-50 per 1 000 giorni di cateterismo e le infezioni su catetere erano dell'ordine di 2 per 1 000 giorni di cateterismo [21] . Valori pi\u00f9 bassi sono riscontrati in un altro studio francese, in pazienti di rianimazione che hanno allo stesso tempo un catetere di dialisi e un catetere venoso centrale [22] . I cateteri arteriosi polmonari pongono gli stessi problemi di infezione degli altri cateteri venosi. L'incidenza della loro colonizzazione \u00e8 del 5-14% dei cateteri, in funzione del tempo di mantenimento in sede, e le batteriemie il cui punto di partenza sembra essere il catetere sono dell'ordine dell'1%.\n\nIl conteggio delle batteriemie ha un significato pi\u00f9 complesso, poich\u00e9 queste possono essere secondarie a un focolaio infettivo localizzato o alla colonizzazione di un catetere oppure possono essere considerate \u00abprimitive\u00bb. Se il tasso di incidenza delle batteriemie \u00ablegate al ricovero\u00bb \u00e8 dell'ordine di 4 per 1 000 giorni di soggiorno in rianimazione, quello delle batteriemie associate ai cateteri \u00e8 dell'ordine di 1 per 1 000 giorni di cateterismo [4] .\n\nLa morbilit\u00e0 delle PAVM \u00e8 elevata [11] , ma le loro conseguenze sulla sopravvivenza dei pazienti sono ancora discusse. La mortalit\u00e0 grezza di questi pazienti varia tra un quarto e pi\u00f9 di tre quarti dei pazienti [11, 23] ; essa \u00e8 due o tre volte pi\u00f9 importante che nel gruppo dei pazienti che non hanno sviluppato PAVM durante il loro soggiorno [11] . La mortalit\u00e0 attribuibile alle PAVM \u00e8 molto pi\u00f9 difficile da evidenziare a causa della gravit\u00e0 di questi pazienti [23] . Tuttavia, la PAVM \u00e8 riconosciuta come fattore prognostico infausto nei pazienti di rianimazione [24] .\n\nLe batteriurie che insorgono nei pazienti cateterizzati, cos\u00ec come le batteriemie su catetere vascolare, sono associate a un aumento della durata del ricovero [25] o, anche, della durata di ventilazione meccanica. L'infezione urinaria nosocomiale \u00e8 associata anche a un aumento del rischio di mortalit\u00e0 [9] , il pi\u00f9 delle volte secondario a una batteriemia che complica l'infezione delle vie urinarie [26] . L'entit\u00e0 di questo aumento della mortalit\u00e0 \u00e8, tuttavia, sempre controversa [27] .\n\nLe batteriemie primitive e quelle che complicano le infezioni del catetere sono associate anche a un aumento della gravit\u00e0 e della mortalit\u00e0 dei pazienti [28, 29] . Occorre, tuttavia, notare che l'aggiustamento sui parametri di intensit\u00e0 nei giorni successivi al ricovero porta a una scomparsa del legame tra l'aumento della mortalit\u00e0 e la batteriemia su catetere [29] . Pi\u00f9 recentemente, una metanalisi incentrata sulle batteriemie su catetere ha riscontrato un aumento significativo della mortalit\u00e0 ospedaliera (odds ratio: 1,96 [1, 09 ]) e la mortalit\u00e0 attribuibile all'episodio infettivo variava dal 4% al 25% in funzione degli studi [25] .\n\nInfine, queste infezioni nosocomiali, in particolare nelle loro forme pi\u00f9 gravi, sono associate a un notevole aumento della spesa, allo stesso tempo in termini finanziari e in termini di carico di lavoro per i curanti [12, 30] .\n\nIl terreno svolge un ruolo centrale nel rischio di infezione nosocomiale. L'et\u00e0 del paziente, in particolare oltre i 60 anni, il sesso maschile e la presenza di una comorbilit\u00e0 sono associati a un aumento del rischio di infezioni respiratorie o di infezione su catetere [16] .\n\nNel contesto chirurgico, la nozione di tabagismo, la durata della ventilazione meccanica, la gravit\u00e0 dello stato del paziente, valutata con il punteggio acute physiology and chronic health evaluation-II (APACHE-II), l'albuminemia, la durata del ricovero che precede l'intervento, la durata dell'intervento e la regione interessata (torace o parte superiore dell'addome) sono dei fattori che favoriscono la comparsa della PAVM [11] . La chirurgia in s\u00e9 \u00e8 un fattore indipendente di infezione in rianimazione [31] , in particolare di infezioni respiratorie basse [11] . Tra gli interventi chirurgici, la neurochirurgia e la chirurgia toracica sembrano essere i fattori pi\u00f9 strettamente associati [5, 32] . Anche la patologia acuta sembra svolgere un ruolo nel rischio di insorgenza di un'infezione del catetere. Cos\u00ec, la presenza di un trauma, di uno shock cardiogeno o di un distress respiratorio potrebbe aumentare il rischio di insorgenza di una batteriemia su catetere [33] .\n\nLa persistenza di un'iperglicemia, in particolare nel quadro di un diabete, \u00e8 associata a un aumento del rischio di infezione nosocomiale, ma anche di evoluzione infausta nei pazienti politraumatizzati [34] . Il controllo della glicemia \u00e8, viceversa, associato a una riduzione delle infezioni batteriemiche cos\u00ec come della mortalit\u00e0, almeno in alcuni pazienti chirurgici.\n\nAlterazione dello stato nutrizionale e immunitario [35] : la denutrizione \u00e8 associata a un aumento del rischio di insorgenza di un'infezione nosocomiale [5] . Viceversa, anche gli apporti nutrizionali non fisiologici sono associati al rischio di insorgenza di un'infezione nosocomiale.\n\nIl ruolo dell'alterazione dello stato immunitario \u00e8 meno chiaro nella misura in cui la risposta iniziale \u00e8 associata a un'alterazione della produzione di citokine proinfiammatorie al momento di un'ulteriore stimolazione dei monociti circolanti [35] e a un'alterazione dell'espressione di human leucocyte antigen-DR (HLA-DR) del complesso maggiore di istocompatibilit\u00e0-II (CMH-II), in quanto questi due fenomeni sono correlati a un'evoluzione infausta dell'infezione [36] . Si osservano anche un'alterazione della risposta dei neutrofili e un aumento importante dell'apoptosi linfocitaria [37] . Questi elementi tendono a sottolineare l'importanza della modificazione della risposta infiammatoria nella comparsa delle infezioni nosocomiali [32, 38] , ma \u00e8 opportuno tenere a mente la persistenza delle capacit\u00e0 di fagocitosi e di clearance batterica dei monociti/macrofagi nel corso delle infezioni [39] , cos\u00ec come il beneficio potenziale di un'esposizione precedente a delle strutture batteriche come il lipopolisaccaride della parete esterna dei batteri Gram negativi nella battericidia.\n\nLa nutrizione enterale \u00e8 associata a un aumento della colonizzazione gastrica [40] e questa porta secondariamente a un aumento della colonizzazione tracheale [32] , ovvero delle PAVM. La nutrizione parenterale favorisce le infezioni fungine e batteriche, in particolare per aumento del rischio di contaminazione endoluminale del catetere [41] .\n\nLa durata di un cateterismo venoso centrale \u00e8, in s\u00e9, un fattore di rischio di colonizzazione e di infezione batterica [5] e, indipendentemente dalla nutrizione parenterale, \u00e8 un fattore di rischio di infezione da Candida [42] .\n\nL'importanza della terapia antibiotica \u00e8 pi\u00f9 discussa nella misura in cui essa \u00e8 tipicamente associata a un rischio aumentato di insorgenza di infezione nosocomiale e, in particolare, di PAVM [11] , mentre gli articoli pi\u00f9 recenti tendono a sottolineare il carattere protettivo di questo fattore, tanto nel quadro di una profilassi della patologia infettiva nosocomiale [11, 43] che nel quadro del trattamento di un processo infettivo [43] .\n\nViceversa, la durata della terapia antibiotica \u00e8 associata al rischio di comparsa di un'infezione successiva con degli agenti patogeni con sensibilit\u00e0 agli antibiotici diminuita [11] .\n\nIl mancato rispetto delle misure di igiene \u00e8 un elemento importante nella persistenza del rischio infettivo in rianimazione, tanto a causa del rischio di infezione del paziente che, soprattutto, a causa del rischio di trasmissione di agenti patogeni con sensibilit\u00e0 agli antibiotici diminuita [44] . Una recente revisione della letteratura mostra che la compliance alle raccomandazioni concernenti l'igiene delle mani \u00e8 del 30-40% in rianimazione, ancora pi\u00f9 bassa prima di un gesto terapeutico che dopo questo e pi\u00f9 spesso omessa dai medici che dal personale di assistenza [45] . Un carico di lavoro elevato \u00e8 associato a una pi\u00f9 scarsa applicazione dell'igiene delle mani [45] . L'adesione all'igiene \u00e8 pi\u00f9 importante quando le precauzioni di \u00abcontatto\u00bb sono state decise per un dato paziente [46] . L'utilizzo dei guanti non sembra modificare l'applicazione di queste regole [46] , tanto pi\u00f9 che le mani possono essere contaminate nel corso della rimozione dei guanti [30] .\n\nOltre alla trasmissione interumana diretta, esiste anche una trasmissione per mezzo di strutture inerti [30, 44] . Cos\u00ec, in uno studio della trasmissione degli enterococchi resistenti alla vancomicina (ERV), lo stato di portatore del batterio per un paziente nei 15 giorni precedenti o la positivit\u00e0 di un prelievo nella camera sono dei fattori indipendenti di rischio di contaminazione [47] .\n\nAltri fattori, organizzativi, svolgono un ruolo nella comparsa di un'infezione nosocomiale. Fra questi fattori, il carico di lavoro dei sanitari, illustrato dal rapporto del numero di pazienti per infermiere nei 2-4 giorni che precedono l'infezione nosocomiale, svolge un ruolo fondamentale, in particolare per le PAVM tardive [48] . Analogamente, l'aumento del numero di pazienti trattati dall'infermiere \u00e8 associato a un aumento significativo dell'incidenza delle infezioni su catetere [41] . La disponibilit\u00e0 degli infermieri misurata per il numero di ore per paziente per un infermiere \u00e8 associata a una riduzione del rischio di insorgenza di un'infezione su catetere e di PAVM, cos\u00ec come a una riduzione della mortalit\u00e0 [49] . L'aumento del carico di lavoro \u00e8 associato al rischio di trasmissione di batteri con sensibilit\u00e0 diminuita (stafilococco aureo resistente alla meticillina [MRSA] ed ERV) e a un aumento del rischio di infezione da MRSA e della durata del ricovero [50] .\n\nL'acqua del servizio di ospedalizzazione \u00e8 chiamata in causa da un certo numero di lavori. La contaminazione dell'acqua e dei rubinetti delle stanze da P. aeruginosa non \u00e8 rara [51] , ma il suo coinvolgimento nella contaminazione dei pazienti \u00e8 discusso, poich\u00e9 il significato della contaminazione dei rubinetti non \u00e8 sempre chiaro [51] . Mentre l'importanza quantitativa della trasmissione di P. aeruginosa dall'acqua della camera o dell'unit\u00e0 \u00e8, a volte, controversa [52] , la sua esistenza sembra, viceversa, acquisita e deve, quindi, essere prevenuta. Altri agenti quali Legionella pneumophila possono essere responsabili di un'infezione dei pazienti a partire da una colonizzazione delle canalizzazioni.\n\nL'aria del servizio pu\u00f2 svolgere un ruolo nella colonizzazione del paziente. Questa nozione \u00e8 ben conosciuta dagli ematologi, per i quali Aspergillus \u00e8 un patogeno la cui estrema gravit\u00e0 ha portato a provvedimenti drastici di prevenzione. Aspergillus \u00e8 responsabile anche di infezioni nei pazienti di rianimazione [53] . Al di fuori di Aspergillus, anche altri agenti patogeni possono essere responsabili di una trasmissione interumana nei servizi di rianimazione, come i micobatteri o, ancora, i virus respiratori (Influenza, Coronavirus).\n\nFra questi batteri, si riscontrano prima di tutto il MRSA, gli enterobatteri produttori di beta-lattamasi a spettro esteso (BLSE) o gli ERV. La densit\u00e0 di incidenza varia in funzione dei luoghi e dei periodi. La colonizzazione da MRSA sembra variare dal 5% al 20% in funzione degli studi [30] , quella da enterobatteri produttori di BLSE (E-BLSE) \u00e8 del 3,9% per E. coli e del 14,3% per Klebsiella e la presenza di P. aeruginosa resistente ai carbapenemi \u00e8 del 22,5% [54] . L'incidenza dell'acquisizione di un MRSA in rianimazione varia dal 2% al 12% nel corso del tempo [30] . In uno studio americano su sei unit\u00e0 di rianimazione, la densit\u00e0 di incidenza di acquisizione del MRSA \u00e8 di 6 per 1 000 giornate di ospedalizzazione, e l'acquisizione dell'ERV \u00e8 dello stesso ordine di grandezza [55] . La colonizzazione contemporanea da MRSA ed ERV negli Stati Uniti non \u00e8 rara [50] . L'implicazione di questi agenti patogeni con sensibilit\u00e0 diminuita nelle infezioni propriamente dette varia dal 2% (E-BLSE) al 10% (MRSA) [31] . Il rapporto tra lo stato di portatore asintomatico e l'implicazione in un'infezione \u00e8 dell'ordine di 10/1 per l'ERV [30] .\n\nTra i fattori che favoriscono la colonizzazione, si ritrovano l'origine ospedaliera del paziente, la durata del ricovero, il nuovo ricovero in rianimazione, il terreno del paziente, la presenza di una lesione cutanea o mucosa, la presenza di un catetere urinario, la necessit\u00e0 di una ventilazione meccanica o di una depurazione extrarenale e, pi\u00f9 generalmente, la gravit\u00e0 del paziente e la necessit\u00e0 di utilizzare un dispositivo invasivo per la rianimazione o, ancora, l'utilizzo di antibiotici, allo stesso tempo in quantit\u00e0 e EMC -Anestesia-Rianimazione\n\nRianimazione e prevenzione delle infezioni nosocomiali in durata [5, 30, 47, 56] . La presenza precedente di un paziente contaminato nella stessa stanza potrebbe svolgere un ruolo per MRSA ed EVR [47] . La pressione di colonizzazione \u00e8 fondamentale anche nel rischio di trasmissione di un agente patogeno con sensibilit\u00e0 diminuita agli antibiotici nel corso del tempo [30] e il personale sanitario svolge un ruolo importante nella vettorizzazione di questi agenti [30] .\n\nL'assenza di individuazione sistematica degli agenti con sensibilit\u00e0 diminuita [30] potrebbe costituire un fattore di rischio supplementare, per l'assenza di misure specifiche necessarie per la prevenzione della trasmissione.\n\nLe infezioni della sfera otorinolaringoiatrica (ORL) e, particolarmente, le sinusiti sono associate a un aumento del rischio di insorgenza di un'infezione respiratoria bassa [57] . La colonizzazione ORL da parte della flora gastrica \u00e8 nota da tempo, cos\u00ec come il suo coinvolgimento nella comparsa di infezioni respiratorie basse [58] .\n\nLa profilassi dell'ulcera da stress \u00e8 un fattore indipendente di comparsa di PAVM [11, 32] . Oltre alla profilassi dell'acidit\u00e0 gastrica, anche l'utilizzo di una sonda gastrica e, perfino, di una nutrizione enterale \u00e8 stato incriminato nella comparsa delle PAVM [11] .\n\nNello stesso ordine di idee, anche l'inclinazione del paziente e, in particolare, il mantenimento del livello dell'incrocio orofaringeo e delle vie aeree a livello della cavit\u00e0 gastrica favorirebbero le PAVM [32] . Se la colonizzazione gastrica e l'inalazione sono chiaramente coinvolte nella comparsa di una PAVM, la posizione del paziente non sembra, tuttavia, svolgere un ruolo fondamentale [59] .\n\nLa colonizzazione tracheale \u00e8 secondaria alla presenza di agenti microbici al di sopra del palloncino della sonda di intubazione. Questa colonizzazione proviene dalla flora ORL da una parte e dalla flora gastrica dall'altra [60] . La cinetica di colonizzazione di questi diversi ambienti pu\u00f2 variare in funzione dei pazienti [60] , ma il passaggio dei batteri dall'uno all'altro sembra poco discutibile [60] .\n\nLa stasi al di sopra del palloncino della sonda di intubazione cos\u00ec come la necessit\u00e0 di reintubazione sono anch'esse associate al rischio di insorgenza di una PAVM [32, 61] .\n\nI trasporti all'esterno della rianimazione favoriscono la comparsa di una PAVM [61] .\n\nI fattori associati al rischio di insorgenza di una colonizzazione urinaria sono prima di tutto il terreno (et\u00e0, diabete, denutrizione, insufficienza renale, in particolare con una creatinina sierica superiore a 177 mol/l, gravit\u00e0 della patologia sottostante), il sesso femminile, la durata del ricovero e del cateterismo urinario, la gravit\u00e0 del paziente e la nozione di una terapia antibiotica precedente recente [13] . Anche il posizionamento della sacca di raccolta al di sopra del livello vescicale o il cateterismo realizzato al di fuori del blocco operatorio svolgono un ruolo notevole [13, 62] . Infine, la realizzazione di gesti invasivi sulle vie urinarie \u00e8, ovviamente, un fattore favorente. D'altra parte, i fattori associati al rischio di insorgenza di una candiduria sono la durata prolungata di un catetere urinario, il sesso femminile, il diabete, l'utilizzo di antibiotici o, ancora, la nozione di una chirurgia precedente [13] .\n\nIl sito di introduzione del catetere sembra svolgere un ruolo importante, con le posizioni giugulare e femorale associate a un aumento del rischio di colonizzazione e di infezione del catetere venoso centrale [33] . Delle osservazioni simili sono state fatte con i cateteri arteriosi, in cui la posizione femorale \u00e8 pi\u00f9 propizia alle complicanze infettive rispetto alla posizione radiale [33] .\n\nAnche la sostituzione del catetere su guida potrebbe favorire la comparsa di una batteriemia, il cui punto di partenza sarebbe il catetere [19] .\n\nLa durata di esposizione al catetere \u00e8 allo stesso tempo un fattore di rischio di insorgenza di un'infezione [9, 19] e della sua evoluzione infausta [9] . Mentre il rischio di infezione su catetere venoso \u00e8 lineare in funzione del tempo, il rischio quotidiano di infezione del catetere arterioso aumenta in funzione del tempo [33] . La presenza di una terapia antibiotica sistemica al momento del posizionamento del catetere venoso centrale potrebbe, invece, essere un fattore protettivo rispetto al rischio di colonizzazione e di infezione.\n\nCirca un terzo delle infezioni acquisite in rianimazione potrebbe essere evitato applicando i mezzi di prevenzione la cui efficacia \u00e8 dimostrata [3] . Gli altri due terzi non sono (attualmente) evitabili, principalmente perch\u00e9 queste infezioni sono dovute all'alterazione delle difese immunitarie dei pazienti o alle modificazioni della loro flora microbica.\n\nLe cure quotidiane possono favorire la comparsa di un'infezione nosocomiale o per un'azione diretta che favorisce l'infezione (alterazione delle barriere meccaniche, della flora o della risposta immunologica fisiologica) o favorendo l'acquisizione di un agente microbico potenzialmente patogeno in questo contesto. Se la prevenzione dell'intervento terapeutico \u00e8 difficile, a causa anche della sua necessit\u00e0, quella della trasmissione crociata \u00e8 molto spesso possibile.\n\nIl primo dei provvedimenti che permettono di evitare la disseminazione di agenti patogeni potenzialmente pericolosi a causa della loro virulenza (Clostridium difficile) o del loro profilo di resistenza (MRSA, E-BLSE) consiste nell'individuare questi agenti al momento dell'ingresso del paziente (importazione) e durante il ricovero, per determinare la selezione di questi microrganismi o la loro eventuale trasmissione nel corso del ricovero [30] . Queste misure di screening permetterebbero di prevenire la trasmissione a un altro paziente [63] nonch\u00e9 di adattare una terapia antibiotica probabilista al momento di episodi infettivi nosocomiali nei pazienti portatori di questi batteri.\n\nLa prevenzione della trasmissione degli agenti con sensibilit\u00e0 diminuita passa, prima di tutto, attraverso misure barriera che sono l'isolamento del paziente e l'uso di indumenti protettivi, di guanti o, anche, di maschere da parte dei curanti [26, 63] . L'utilizzo dei guanti \u00e8 responsabile di una riduzione del rischio di contaminazione del personale sanitario da ERV [5] . L'insieme degli studi recenti conferma il beneficio dell'associazione delle misure barriera nella prevenzione della trasmissione del MRSA e dell'ERV [5] .\n\nAnche il raggruppamento di pazienti colonizzati da questi agenti, in cui l'equipe curante responsabile \u00e8 dedicata a questo gruppo di pazienti (cohorting), permette di limitare la trasmissione. Questo metodo ha dimostrato la sua efficacia nelle epidemie da ERV.\n\nLa decontaminazione specifica dei pazienti portatori di agenti patogeni con sensibilit\u00e0 diminuita agli antibiotici \u00e8 stata molto ampiamente studiata nei servizi di rianimazione, o mediante l'utilizzo di topici o con terapia antibiotica digestiva \u00ablocoregionale\u00bb, eventualmente associata a una terapia antibiotica sistemica.\n\nLa decontaminazione digestiva selettiva (DDS) \u00e8 utilizzata in alcuni servizi di rianimazione. Gli antibiotici pi\u00f9 utilizzati nella decontaminazione digestiva sono la mupirocina, la polimixina, la colistina, la neomicina, la tobramicina, la netilmicina, la gentamicina e/o la vancomicina, generalmente associate a un antifungino, abitualmente l'amfotericina B, ma, talvolta, anche alla nistatina [64] [65] [66] . Un antibiotico sistemico \u00e8, a volte, aggiunto alla terapia locoregionale, il pi\u00f9 delle volte una cefalosporina di terza generazione, il ceftriaxone [66] oppure il cefotaxime [64, 65] . L'utilizzo di una decontaminazione digestiva selettiva (locoregionale e, a volte, sistemica) ha permesso di evidenziare una certa efficacia nell'eradicazione dell'ERV [67] o del MRSA [68] .\n\nLa decontaminazione digestiva selettiva e l'utilizzo di antisettici cutanei come la clorexidina al 2% sono associati a una riduzione dello stato di portatore dell'ERV o del MRSA [68] , nei pazienti colonizzati; i benefici collaterali sono una riduzione della colonizzazione delle mani dei curanti cos\u00ec come una riduzione del rischio di contaminazione dell'ambiente [69] . L'utilizzo di clorexidina al 2% \u00e8 associato anche a una riduzione dell'incidenza delle batteriemie, in particolare primitive. La somministrazione di mupirocina locale a livello nasale aumenta la probabilit\u00e0 di decontaminazione del MRSA. Il fallimento della decontaminazione \u00e8 riferito a una resistenza dello Staphylococcus aureus alla mupirocina (68), a un numero elevato di siti colonizzati (superiore o uguale a due siti) e alla nozione di un trattamento recente con fluorochinolonici [70] .\n\nIn uno studio prospettico multicentrico, in cross-over, che interessa 13 unit\u00e0 di rianimazione, la realizzazione di una decolonizzazione digestiva associata a un trattamento sistemico di 4 giorni con ceftriaxone era responsabile di una riduzione della mortalit\u00e0 al 28 o giorno e del rischio di batteriemia e/o di candidemia [64] . La riduzione della mortalit\u00e0 associata alla somministrazione di una decontaminazione orale e sistemica \u00e8 oggettivata anche nella metanalisi del Cochrane database realizzata da Liberati et al. [65] , nonch\u00e9 in altre pi\u00f9 antiche [66] . Al contrario, non \u00e8 riscontrato alcun beneficio in termini di mortalit\u00e0 globale in caso di utilizzo di una decolonizzazione loco-regionale da sola [65, 66] . Analogamente, il beneficio in materia di rischio di batteriemia \u00e8 riscontrato solo in caso di associazione di una terapia antibiotica parenterale [66] .\n\nMalgrado questi risultati, la DDS resta assai poco utilizzata in pratica, in gran parte a causa del rischio di selezionare delle agenti patogeni resistenti agli antibiotici, a livello della flora digestiva e respiratoria [64] . Lo stesso vale per l'utilizzo di antibiotici per via topica, anche se non \u00e8 stata evidenziata alcuna diminuzione di sensibilit\u00e0 alla vancomicina per S. aureus o per gli enterococchi [70] . La DDS potrebbe anche associarsi a un aumento del rischio di infezione in seguito al ricovero in terapia intensiva [64] . Queste nozioni restano, tuttavia, incerte, poich\u00e9 il profilo di resistenza dei batteri nei pazienti trattati negli studi recenti non sembra alterato [64, 65] .\n\nInfine, i benefici e gli effetti collaterali dello screening sistematico del MRSA o della decontaminazione dei soggetti portatori sono attualmente in corso di studio in un vasto studio multicentrico che coinvolge 46 ospedali [71] .\n\n\u00c8 stata studiata anche la decontaminazione della sfera ORL. In questo modello, la vancomicina in applicazione locale, faringea, \u00e8 aggiunta al trattamento abituale dei pazienti, che comprende una decontaminazione digestiva selettiva (che include l'utilizzo di un antibiotico sistemico). La somministrazione di vancomicina in questo lavoro \u00e8 associata a una riduzione della colonizzazione, del rischio di infezioni respiratorie basse da MRSA nei pazienti portatori e a una riduzione del rischio di trasmissione del MRSA [70] . L'applicazione locale di clorexidina permetterebbe anche una riduzione della colonizzazione orofaringea e del numero di episodi infettivi [72] . L'utilizzo di una cura dentaria specifica, in associazione alla decontaminazione della cavit\u00e0 orale, non sembra, invece, portare alcun beneficio rispetto alla sola disinfezione con clorexidina [73] .\n\nAl di fuori della DDS, l'utilizzo di probiotici (agenti microbiologici di origine umana persistenti nel bolo alimentare distale e in grado di fornire un beneficio all'ospite) o di simbiotici che hanno l'effetto di modificare la flora digestiva \u00e8 stato studiato con successi variabili. Una metanalisi indica una riduzione dell'incidenza delle PAVM [74] , riduzione che non era osservata in studi con popolazioni pi\u00f9 modeste [75] . Questo studio mostra una riduzione dell'incidenza e della densit\u00e0 di incidenza delle batteriemie nosocomiali legate ai cateteri, cos\u00ec come un aumento della sopravvivenza dei pazienti [75] . \u00c8 anche evidenziata una riduzione della colonizzazione orofaringea gastrica o bronchiale da P. aeruginosa e della durata del ricovero in rianimazione [74] . La durata della ventilazione meccanica non sembra, invece, influenzata dal beneficio ottenuto in termini di infezioni respiratorie basse e la mortalit\u00e0 \u00e8 simile nei due gruppi [74] .\n\nLa prevenzione della trasmissione crociata passa attraverso l'associazione delle misure volte a isolare i serbatoi e, nello stesso tempo, a prevenire la trasmissione di agenti che sarebbero stati acquisiti dal sanitario. Due tipi di misure permettono di ridurre il rischio in questo contesto: un fattore individuale (il lavaggio delle mani) e un fattore organizzativo (il mantenimento di un personale sufficiente).\n\nLa disinfezione delle mani \u00e8 un elemento chiave della prevenzione della trasmissione di agenti patogeni. L'implementazione di strategie di prevenzione delle infezioni nosocomiali con programmi di educazione all'igiene ha permesso una riduzione del rischio infettivo, illustrato da una riduzione delle infezioni nosocomiali in rianimazione [16] .\n\nL'utilizzo delle soluzioni idroalcoliche (SHA), migliorando la tolleranza [76] , l'efficacia e la rapidit\u00e0 [77] dell'igiene delle mani, ha permesso un notevole aumento della compliance del personale [76, 78] e una riduzione significativa della trasmissione, in particolare del MRSA [63] . Se le SHA hanno dimostrato la loro superiorit\u00e0 con la maggior parte degli agenti batterici, il lavaggio delle mani con sapone resta superiore in alcuni casi, come lo stato di portatore o l'infezione da C. difficile [79] e da virus Influenza [80] .\n\nInfine, la cura delle mani svolge un ruolo anche nello stato di portatore e, quindi, nella potenziale trasmissione degli agenti patogeni. La lunghezza delle unghie e l'uso di anelli sono due fattori associati al rischio di stato di portatore pi\u00f9 importante di bacilli Gram negativi [81] .\n\nIn uno studio osservazionale monocentrico svizzero, Hugonnet et al. evidenziano una riduzione del rischio di insorgenza di un'infezione nosocomiale in occasione dell'aumento del rapporto infermieri/pazienti [7] . In maniera sensibilmente identica, anche la disponibilit\u00e0 degli infermieri, misurata con il numero di ore per paziente per un infermiere, \u00e8 associata a una riduzione del rischio di insorgenza di un'infezione nosocomiale su catetere, di PAVM e della mortalit\u00e0 [49] .\n\nLa densit\u00e0 del personale sanitario svolge un ruolo nell'incidenza della trasmissione e del rischio di insorgenza di un'infezione nosocomiale [82] .\n\nIl coinvolgimento dell'acqua o dell'aria nella comparsa delle infezioni nosocomiali nei pazienti di rianimazione sottolinea l'importanza della gestione di questi fluidi per evitare la trasmissione degli agenti patogeni, sia verso il paziente che dal paziente verso le strutture inerti [83] . Sono allo studio nuove tecniche per migliorare la prevenzione della diffusione e della trasmissione di agenti patogeni aerotrasportati.\n\nD'altra parte, la contaminazione dell'ambiente da parte degli agenti microbici del paziente \u00e8 nota da lungo tempo. La qualit\u00e0 della pulizia \u00e8, tuttavia, variabile. La realizzazione di una campagna di informazione, di una modificazione dei protocolli e di un feedback che permetta la valutazione della qualit\u00e0 dei EMC -Anestesia-Rianimazione I -36-984-A-40\n\ncambiamenti apportati e della loro applicazione permette di ottenere un miglioramento significativo della qualit\u00e0 della disinfezione [16] .\n\nL'insieme dei metodi di prevenzione pu\u00f2 partecipare a limitare l'incidenza delle infezioni nosocomiali. Per accrescerne il beneficio, \u00e8 opportuno diffonderne l'utilizzazione formalizzando delle procedure locali e appropriate per le equipe curanti [15, 16] .\n\nNonostante i notevoli progressi realizzati nella prevenzione delle infezioni nosocomiali, i fattori associati a una causa evitabile sono ancora implicati spesso. Cos\u00ec, l'adesione a situazioni associate a una possibilit\u00e0 di igiene delle mani \u00e8 dell'ordine del 60-70% [30, 76] . Una dinamica proattiva di prevenzione delle infezioni nosocomiali nei servizi di rianimazione partecipa al miglioramento della qualit\u00e0 delle procedure delle cure e alla riduzione dell'incidenza di queste infezioni nosocomiali [20, 26] . Una riduzione delle infezioni nosocomiali \u00e8 osservata anche nello studio di Pittet et al., dove il miglioramento dell'igiene delle mani, in virt\u00f9 di un aumento del consumo di SHA, era associato anche a una riduzione del rischio di trasmissione del MRSA.\n\nOltre all'educazione, la realizzazione di informazione sui risultati, in particolare sul miglioramento delle prestazioni in seguito all'applicazione delle raccomandazioni implementate nel servizio (positive feedback), \u00e8 associata a una migliore osservanza di queste regole.\n\nUso \u00abragionato\u00bb degli antibiotici L'utilizzo prudente della terapia antibiotica \u00e8 un fattore che limita il rischio di comparsa di una selezione di germi con sensibilit\u00e0 diminuita alla terapia antibiotica [67] .\n\nIl tipo di antibiotici svolge un ruolo nella selezione di alcuni agenti patogeni o di alcune forme di resistenza. Cos\u00ec, la riduzione per dieci della quantit\u00e0 di fluorochinolone somministrata ha permesso una riduzione significativa del numero di MRSA isolati [84] . Analogamente, l'utilizzo dell'associazione ticarcillina/acido clavulanico o dei carbapenemi e, pi\u00f9 generalmente, degli antibiotici con un'azione antianaerobi [67] \u00e8 associato a un aumento del rischio di acquisizione di un enterococco resistente alla vancomicina.\n\nBench\u00e9 i batteri detti ospedalieri siano considerati meno virulenti dei batteri responsabili di infezioni comunitarie, diversi sistemi di virulenza specifici svolgono un ruolo importante nello scatenamento di alcune infezioni nosocomiali. I tentativi di inibizione dei lipopolisaccaridi sono stati un insuccesso [85] .\n\nUn altro sistema di virulenza, il quorum sensing, particolarmente ben studiato in P. aeruginosa, pu\u00f2 essere inibito dall'azitromicina, antibiotico della famiglia dei macrolidi, a concentrazioni deboli. Uno studio randomizzato recente non ha rilevato alcun effetto preventivo nel corso delle PAVM, ma questa via di ricerca resta promettente.\n\nIl sistema di secrezione traslocazione di tipo 3 \u00e8 responsabile della virulenza di Yersinia pestis e di Vibrio cholerae, esiste anche in P. aeruginosa e sarebbe attivato in circa un terzo delle PAVM. Uno studio pilota destinato a documentare la buona tolleranza e la farmacocinetica di un anticorpo diretto contro l'ago del sistema di tipo 3 ha rilevato dei risultati interessanti in termini di efficacia, che restano da confermare in uno studio prospettico di ampiezza sufficiente.\n\nLa prevenzione delle infezioni nosocomiali legate alla presenza di una sonda di intubazione si declinano in quattro tipi di misure distinte: la prevenzione della colonizzazione della sfera orofaringea, la prevenzione dell'accumulo di secrezioni contaminate al di sopra del palloncino della sonda di intubazione, la prevenzione della perdita di questi liquidi contaminati al di sotto del palloncino della sonda di intubazione e la prevenzione della colonizzazione della sonda stessa all'interno del biofilm [86] .\n\n\u00c8 stata studiata la modificazione dell'inclinazione del paziente. I risultati dei cambiamenti di inclinazione del paziente nella prevenzione delle PAVM sono stati piuttosto deludenti [59] . Mentre la prevenzione del reflusso sembra incerta, lo studio dell'incidenza delle PAVM nei pazienti ventilati \u00e8, invece, molto pi\u00f9 chiaro [87] . Una metanalisi recente mostra, tuttavia, un beneficio significativo della posizione semiseduta a 45 gradi rispetto alla posizione supina a dorso piatto [88] .\n\nNella prevenzione delle PAVM \u00e8 stata discussa anche la dimensione della sonda gastrica. La riduzione del diametro della sonda gastrica sembra essere un parametro interessante, ma gli studi clinici tendono a contraddire questa ipotesi [89] . Viceversa, se il residuo gastrico \u00e8, a volte, chiamato in causa come favorente la comparsa di una PAVM, uno studio spagnolo recente che confronta due limiti superiori di residuo gastrico (200 e 500 ml) non riscontra differenze in termini di incidenza di PAVM (27,3% contro 28% dei pazienti) n\u00e9, d'altra parte, in termini di rigurgito o di polmonite da inalazione [90] .\n\nLa qualit\u00e0 dell'aspirazione tracheale dei pazienti ventilati, riducendo la quantit\u00e0 di secrezioni presenti nell'albero tracheobronchiale, potrebbe anche ridurre il rischio di insorgenza di un'infezione respiratoria bassa nei pazienti ventilati. L'instillazione di 8 ml di cloruro di sodio (NaCl) allo 0,9% prima delle aspirazioni dimezza l'incidenza delle PAVM [91] . Questo miglioramento del rischio infettivo \u00e8 associato a una riduzione della durata della ventilazione meccanica cos\u00ec come della durata del ricovero in rianimazione [91] .\n\nL'utilizzo dei filtri scambiatori di umidit\u00e0 e di calore non si associa a una variazione del rischio di PAVM [92] n\u00e9 dei disturbi della ventilazione [92] . L'incidenza delle PAVM tardive potrebbe essere ridotta dall'utilizzo di filtri scambiatori di calore e di umidit\u00e0 [93] .\n\nL'aumento della frequenza di cambiamento dell'insieme del circuito di ventilazione tende ad aumentare il rischio di PAVM [94] .\n\nIn diversi studi, i sistemi chiusi non apportano benefici nella prevenzione della PAVM [95] [96] [97] e il loro utilizzo \u00e8, a volte, addirittura associato a un aumento dell'incidenza della colonizzazione della sonda di intubazione tracheale [95] o, anche, delle vie aeree inferiori (in particolare da P. aeruginosa e Acinetobacter spp.) [97] , probabilmente a causa di una colonizzazione progressiva del sistema di aspirazione stesso [98] . Al contrario, tuttavia, l'utilizzo di tali sistemi \u00e8 associato a una riduzione del rischio di PAVM nei pazienti di neurochirurgia [58] . Infine, due metanalisi confermano l'assenza di benefici dei sistemi chiusi in termini di durata del ricovero o di mortalit\u00e0 [97] e l'utilizzo di tali sistemi \u00e8 associato anche a una tendenza all'aumento della durata della ventilazione meccanica [97] . Un lavoro pi\u00f9 recente, tuttavia, rileva una riduzione della colonizzazione del personale con l'utilizzo di questo tipo di sistema, permettendo di ipotizzare una riduzione del rischio di trasmissione crociata degli agenti con sensibilit\u00e0 diminuita.\n\nL'aspirazione al di sopra del palloncino permette una riduzione dell'insorgenza delle PAVM [99, 100] , un aumento del tempo di ventilazione prima della comparsa della PAVM [99, 101, 102] e una riduzione della colonizzazione tracheo-bronchiale [103] . Essa pu\u00f2 essere continua [101] o intermittente [103] . La recente pubblicazione di numerosi lavori conferma queste osservazioni [104] . Tuttavia, non \u00e8 evidenziato alcun beneficio in termini di sopravvivenza dei pazienti ventilati [99, 101] , di durata della ventilazione [101] e di durata del ricovero [99, 101] .\n\nAnche la pressione del palloncino della sonda di intubazione \u00e8 un parametro da prendere in considerazione, per ridurre il passaggio del liquido di stasi verso lo spazio tracheale. Il controllo automatizzato e continuo della pressione del palloncino non sembra apportare un beneficio in termini di incidenza delle PAVM in confronto con il monitoraggio intermittente, ogni 4-8 ore [105] .\n\nQuesta nozione \u00e8 importante, poich\u00e9 uno studio osservazionale sottolineava l'assenza di un controllo almeno quotidiano della pressione del palloncino in circa la met\u00e0 delle unit\u00e0 di rianimazione studiate [106] .\n\nAnalogamente, l'applicazione di una pressione positiva di fine espirazione (PEP) permette di ridurre l'incidenza di insorgenza di una PAVM nei pazienti la cui ventilazione iniziale non \u00e8 dovuta a un'insufficienza respiratoria [107] . Questa alterazione \u00e8 dovuta a una riduzione delle PAVM precoci (che compaiono prima del 5 o giorno) [107] .\n\nL'utilizzo di palloncini in poliuretano sarebbe associato a una riduzione dell'incidenza delle PAVM [108] .\n\nL'associazione di un'aspirazione continua a un palloncino in poliuretano permette una riduzione delle PAVM tanto precoci che tardive [8] .\n\nLa colonizzazione tracheale \u00e8 associata a una colonizzazione della sonda di intubazione [95, 109] . L'utilizzo di sonde di intubazione impregnate con argento sulla faccia interna ed esterna permette una riduzione della colonizzazione della sonda di intubazione e della colonizzazione tracheale al 7 o giorno, cos\u00ec come una riduzione di incidenza delle PAVM, in particolare precoci [110] .\n\nLa tracheotomia precoce dei pazienti di rianimazione, la cui durata di ventilazione prevista \u00e8 prolungata, potrebbe partecipare alla prevenzione della comparsa di una PAVM. Questo metodo non \u00e8, tuttavia, mai riuscito a dimostrare la sua efficacia [111, 112] . Una metanalisi non riscontra alcun beneficio della tracheotomia in termini di sopravvivenza o di incidenza delle infezioni respiratorie basse [113] .\n\nEvitare l'intubazione tracheale resta un elemento centrale della prevenzione delle polmoniti nosocomiali in rianimazione [114] e le interfacce utilizzate in caso di necessit\u00e0 dell'utilizzazione di una ventilazione meccanica sono una maschera facciale o un casco. Nell'impossibilit\u00e0 di evitare l'intubazione tracheale, una variazione della durata della ventilazione potrebbe ridurre l'incidenza delle infezioni respiratorie basse nei pazienti ventilati. In effetti, un lavoro recente mostra che l'utilizzo da parte degli infermieri di un protocollo formalizzato di modulazione della sedazione \u00e8 associato a una riduzione del consumo di sedativi e della durata della ventilazione e del ricovero e a una riduzione dell'incidenza delle PAVM [115] . Infine, l'educazione, anche in questo caso, permette, attraverso un miglioramento dell'informazione a proposito dei fattori di rischio e dei mezzi per prevenirli, di ridurre in maniera significativa il rischio di comparsa delle PAVM, limitando la parte \u00abevitabile\u00bb dei fattori di rischio [116] .\n\nIl primo elemento di prevenzione della comparsa delle infezioni urinarie nosocomiali \u00e8 la valutazione precisa delle indicazioni del posizionamento e del mantenimento del catetere urinario [117] . Le indicazioni di solito prese in considerazione di cateterismo urinario nel contesto della rianimazione sono la necessit\u00e0 di monitoraggio della diuresi, la presenza di un'ostruzione urinaria, il contesto chirurgico (la durata del cateterismo \u00e8, allora, in funzione del tipo di chirurgia), le anomalie della continenza, associate, in particolare, al rischio di contaminazione urinaria di ferite cutanee o, ancora, il benessere del paziente nel quadro della gestione del termine della vita [13] .\n\nL'elemento centrale nella prevenzione delle infezioni urinarie secondarie in presenza di un catetere urinario \u00e8 l'applicazione di un'asepsi rigorosa al momento del posizionamento del catetere [13, 117] . Il secondo elemento \u00e8 l'utilizzo di un sistema chiuso di raccolta delle urine, anche se questa nozione \u00e8 attualmente ridiscussa [117, 118] . Anche la persistenza della posizione declive del sacco di raccolta delle urine sembra essere un elemento fondamentale nella prevenzione della comparsa di batteriurie e infezioni urinarie nosocomiali su catetere urinario [13] . In seguito al posizionamento, \u00e8 opportuno mantenere la sacca di raccolta pi\u00f9 bassa del livello vescicale [62] .\n\nL'utilizzo di un catetere urinario impregnato d'argento non sembra apportare benefici in termini di insorgenza di una batteriuria [119] , eccetto in alcuni gruppi, come i traumatizzati [119] . L'impregnazione \u00e8 associata anche, in alcuni casi, a un aumento del rischio di comparsa di un'infezione urinaria negli uomini in assenza di antibioticoterapia. Le recenti sintesi ritrovano, nonostante tutto, una riduzione delle batteriurie sintomatiche [120] . L'aggiunta di antisettico nel sistema di raccolta non sembra apportare benefici nella pratica quotidiana nella prevenzione della contaminazione delle urine [117] .\n\nD'altra parte, il \u00abclampaggio\u00bb del sistema di raccolta, per la raccolta delle urine in vista di un ECBU, \u00e8 un atteggiamento da sconsigliare, a causa dell'aumento del rischio di comparsa di un'infezione urinaria [117] .\n\nInfine, la durata del cateterismo svolge un ruolo significativo, in quanto la brevit\u00e0 dell'intervento \u00e8 associata a un rischio minore di comparsa di un'infezione urinaria. La prima azione che permette di ridurre l'incidenza delle infezioni urinarie consiste, quindi, nel rivalutare regolarmente, idealmente ogni giorno, l'indicazione al cateterismo [117] .\n\nAnche la prevenzione del fattore di rischio, il cateterismo urinario, mediante l'utilizzo di metodi alternativi di raccolta delle urine, in particolare i condom, potrebbe essere interessante. Altre metodiche potrebbero permettere la prevenzione della comparsa delle infezioni urinarie nosocomiali, ma non sono state ancora oggetto di studi prospettici randomizzati. \u00c8 il caso del catetere sovrapubico, la cui efficacia \u00e8 probabile, bench\u00e9 esso sia pi\u00f9 invasivo. Cos\u00ec, in uno studio nel periodo postoperatorio, il rischio di comparsa di un'infezione urinaria era notevolmente ridotto dall'utilizzo di un catetere sovrapubico, mentre non vi erano differenze significative in termini di complicanze legate al gesto rispetto a quanto osservato con il cateterismo urinario classico [121] .\n\nLa prevenzione delle infezioni dei cateteri passa prima di tutto per la capacit\u00e0 di prevenire la loro colonizzazione al momento del posizionamento, cos\u00ec come durante l'utilizzo. Per questo, numerose misure legate all'asepsi dei gesti [122] o all'utilizzo di antisettici sul punto di puntura, sul catetere stesso, o di antibiotici per via sistemica potrebbero partecipare al mantenimento della sterilit\u00e0 del catetere.\n\nSe l'importanza del lavaggio delle mani e della sterilit\u00e0 del gesto sono innegabili [122] , il metodo di disinfezione della cute \u00e8 soggetto a discussioni. Sembra che la clorexidina sia pi\u00f9 efficace del polividone iodato [123] , tanto in termini di insorgenza di una colonizzazione che di insorgenza di una batteriemia il cui punto di partenza sarebbe il catetere [123] , almeno per quanto riguarda i cateteri venosi centrali [123, 124] , in particolare a causa di una maggiore attivit\u00e0 sui batteri Gram positivi [124] . Tuttavia, l'aggiunta di alcol al polividone aumenta significativamente la sua efficacia, in particolare sui cocci Gram positivi, particolarmente S. epidermidis, rispetto a quanto \u00e8 osservato con il polividone acquoso [18] mentre, al contrario, non \u00e8 ottenuto alcun beneficio con l'aggiunta di alcol a una soluzione di clorexidina [123] . Questo beneficio \u00e8 osservato anche per i batteri Gram negativi, come E. coli [18] . Nonostante questo miglioramento di efficacia, un lavoro recente rileva un rischio di colonizzazione dei cateteri significativamente inferiore in caso di utilizzo della clorexidina (associata al cloruro di benzalconio e all'alcol benzilico) [125] . In questo studio, il rischio di comparsa di una batteriemia secondaria a un'infezione del catetere non \u00e8 significativamente differente tra il gruppo clorexidina e quello polividone iodato alcolico [125] .\n\nIl sito di introduzione del catetere svolge un ruolo importante nel rischio di comparsa di un'infezione. Uno studio multicentrico francese che si interessa alle complicanze legate alla presenza di un catetere femorale o succlavio oggettiva un aumento del rischio di infezione del catetere in posizione femorale [126] . Oltre alla riduzione del rischio di contaminazione da germi perineali, in particolare enterobatteri, questo studio illustra la migliore asepsi generale del territorio succlavio, come illustra anche la riduzione dell'incidenza delle infezioni da batteri Gram positivi, in particolare gli stafilococchi coagulasi negativi [126] . Lucet Rianimazione e prevenzione delle infezioni nosocomiali con la localizzazione succlavia associata a un'incidenza minore rispetto alle altre due sedi, femore e giugulare [33] . Si riscontra anche la mancanza di differenza tra i siti giugulare e femorale, allo stesso tempo per i cateteri venosi centrali e i cateteri di dialisi, in un altro studio francese [22] . Un altro lavoro recente dedicato all'utilizzo degli antisettici evidenzia, in un'analisi multivariata, il rischio di comparsa di una colonizzazione dei cateteri nella posizione giugulare rispetto alla posizione succlavia [125] .\n\nIn uno studio randomizzato su cateteri di dialisi, anche Parienti et al. riscontrano un rischio simile di colonizzazione o di batteriemia legate al catetere in funzione della posizione giugulare o femorale [21] . In un altro studio, non si evidenzia alcuna differenza in termini di rischio di colonizzazione del catetere di dialisi, quando sono confrontati i siti giugulare e femorale [22] .\n\nLa colonizzazione del catetere in posizione giugulare e femorale \u00e8 ridotta anche dalla tunnellizzazione del catetere [127] .\n\nAl di fuori della presenza di antibiotici o di antisettici sul catetere stesso, \u00e8 stato studiato anche l'utilizzo di un antisettico sulla medicazione del catetere. In uno studio multicentrico randomizzato recente, Timsit et al. osservano una riduzione dell'incidenza delle infezioni gravi il cui punto di partenza \u00e8 il catetere, cos\u00ec come una riduzione delle infezioni batteriemiche legate al catetere con l'utilizzo di spugne impregnate di gluconato di clorexidina [128] . La sterilit\u00e0 della cute o la bassa densit\u00e0 batterica in corrispondenza del punto di puntura al momento della rimozione del catetere sono pi\u00f9 frequenti nel gruppo che ha beneficiato della medicazione associata alla clorexidina [122] . Infine, non sembra esservi una modificazione significativa del rischio di selezione di agenti con sensibilit\u00e0 alterata agli antibiotici nel periodo immediatamente seguente alla rimozione del catetere mediante l'utilizzo di questo antisettico [122] .\n\nAnche la qualit\u00e0 della medicazione \u00e8 un elemento importante nella prevenzione della comparsa di infezioni su catetere [122] , ma la frequenza di queste medicazioni non \u00e8 un fattore chiaramente stabilito. Cos\u00ec, la realizzazione di medicazioni ogni 7 giorni piuttosto che ogni 3 giorni non sembra modificare il rischio di comparsa di un'infezione o di una batteriemia su catetere [128] .\n\nL'utilizzo di cateteri impregnati di antisettici o di antibiotici offre dei risultati che sono meno incoraggianti di quanto inizialmente supposto. Cos\u00ec, l'uso di cateteri impregnati di clorexidina e di sulfadiazina d'argento non sembra permettere una riduzione significativa dell'incidenza della colonizzazione dei cateteri [91] . Questa assenza di modificazione del rischio di colonizzazione \u00e8 riscontrata anche con i cateteri impregnati d'argento [129] . Nel lavoro pi\u00f9 recente, tuttavia, sono osservati un prolungamento del tempo prima della comparsa della colonizzazione e una riduzione del rischio di colonizzazione o di infezione nel gruppo trattato con i cateteri impregnati [129] , mentre queste osservazioni non sono confermate in un altro studio dedicato a cateteri simili. Infine, un altro lavoro che ha studiato l'interesse dei cateteri impregnati di clorexidina e di sulfadiazina d'argento evidenzia, al contrario, una riduzione significativa del rischio di colonizzazione e del rischio di batteriemia a partenza dal catetere, tanto in densit\u00e0 di incidenza che in incidenza [130] , confermando, cos\u00ec, la riduzione della colonizzazione e delle batteriemie evidenziata in precedenza. Una sintesi dei lavori originali disponibili, che include 25 studi in rianimazione e 23 studi fuori rianimazione, ha evidenziato un beneficio dei cateteri impregnati d'argento solo o in associazione con la clorexidina e della rifampicina in associazione con della minociclina o del miconazolo, in termini di comparsa di una colonizzazione [131] . Questa metanalisi comporta numerosi limiti, quali l'eterogeneit\u00e0 dei pazienti (pazienti adulti e pediatrici, di rianimazione o di sala, medici o chirurgici), l'indicazione al posizionamento del catetere, la variabilit\u00e0 del numero dei cateteri studiato per paziente, il numero di lumi dei cateteri (da uno a quattro), la durata media di permanenza del catetere (da 3 a 125 giorni) o l'incidenza locale degli eventi di interesse (batteriemia e colonizzazione) [131] . Malgrado questi limiti, essa conferma una precedente osservazione che evidenziava una prevenzione delle infezioni batteriemiche il cui punto di partenza \u00e8 il catetere.\n\nTanto nella prevenzione della colonizzazione che in quella delle infezioni legate ai cateteri, le associazioni che comprendono della rifampicina sembrano essere le pi\u00f9 efficaci [131] . Questa riduzione del rischio di colonizzazione \u00e8 la conseguenza di una riduzione della colonizzazione allo stesso tempo da microrganismi Gram positivi, in particolare S. epidermidis, e da bacilli Gram negativi, anche se l'utilizzo dei due antibiotici potrebbe essere associato a un aumento del rischio di emergenza di Candida spp.\n\nLa prevenzione delle infezioni nocosomiali su catetere passa, quindi, soprattutto dall'applicazione delle regole di igiene al momento del posizionamento e della manutenzione del catetere. L'utilizzo di un insieme di misure che comprende il lavaggio delle mani, l'utilizzo di misure barriera, la scelta del sito di introduzione e la disinfezione di questo sito prima della realizzazione del gesto partecipa innegabilmente a una riduzione del rischio infettivo [122] . Queste misure non sono sempre percepite in tutta la loro importanza. Per questa ragione, l'implementazione di un programma di sensibilizzazione, in particolare per la realizzazione del gesto in condizioni di igiene molto stretta, pu\u00f2 permettere una riduzione notevole del rischio [132] .\n\nIn uno studio monocentrico, l'implementazione di una formazione per la prevenzione delle infezioni dei cateteri che implica autoinformazione, valutazioni e la presenza nel servizio di numerosi richiami delle informazioni sotto forma di schede e di poster ha permesso una notevole riduzione della densit\u00e0 di incidenza delle batteriemie secondarie alle infezioni dei cateteri (da 9,4 a 5,5 per 1 000 giorni/catetere) [50] . Risultati simili sono stati osservati anche in altri studi [16] .\n\nOltre all'apprendimento delle regole di igiene, l'incidenza delle infezioni su catetere pu\u00f2 anche essere ridotta mediante un'educazione al posizionamento dei cateteri. \u00c8 opportuno proseguire l'educazione dopo la fase iniziale, nella misura in cui la compliance alle raccomandazioni resta inferiore al 50% [16] .\n\nIn un lavoro multicentrico, l'implementazione delle raccomandazioni concernenti il territorio di posizionamento del catetere, le regole di igiene da applicare al momento del posizionamento del catetere e la rivalutazione dell'interesse del catetere ha permesso una riduzione dell'incidenza delle infezioni su catetere da 2,7 per 1 000 giorni/catetere (0,6-4,8) a 0 per 1 000 giorni/catetere (0-1,6) tra 13 e 15 mesi dopo l'implementazione [20] . Questa evoluzione tende a mantenersi nel corso del tempo [133] . Tuttavia, sembra che il solo insegnamento teorico sia di poco interesse nel miglioramento dei comportamenti al letto del paziente e l'esercitazione pratica potrebbe partecipare a un miglioramento del rischio relativo riguardante le infezioni su catetere [122] .\n\nNel corso della realizzazione dell'atto, anche la sorveglianza del catetere e la discussione della pertinenza della prosecuzione del suo utilizzo svolgono un ruolo fondamentale nella prevenzione di una perdita della sterilit\u00e0 di questo dispositivo [122] .\n\nL'attuazione a lungo termine di una politica della sicurezza nei servizi potrebbe partecipare a un mantenimento dei benefici ottenuti con un'informazione dei sanitari. Cos\u00ec, l'implementazione di cinque raccomandazioni (indossare i guanti, utilizzare dei teli sterili, disinfettare la cute ed evitare la via femorale in occasione del posizionamento di un catetere e, poi, rivalutare regolarmente la sua indicazione) permette di ridurre notevolmente le infezioni su catetere e la ripetizione di un'informazione a proposito di queste raccomandazioni e di indicazioni a proposito di eventi infettivi che si verificano nei servizi potrebbe permettere di mantenere il beneficio inizialmente ottenuto [133] . L'importanza del mantenimento della politica qualitativa di prevenzione delle infezioni (in questo lavoro dei cateteri venosi centrali) \u00e8 sottolineata anche da un'equipe brasiliana che riscontra la riduzione della densit\u00e0 di incidenza delle infezioni in seguito a una procedura di istruzione e la regressione del beneficio in assenza di un proseguimento dell'informazione dei sanitari [134] .\n\nOltre all'educazione stessa, la disponibilit\u00e0 di kit contenenti il materiale necessario (teli sterili di dimensioni adatte, disinfettante [clorexidina] e catetere), evitando gli errori legati all'utilizzo di apparecchi inadeguati, ridurrebbe il rischio di infezione su catetere [135] .\n\nLa prevenzione delle infezioni nosocomiali nei servizi di rianimazione passa attraverso l'implementazione di procedure che tendono a protocolizzare le cure e l'utilizzo della terapia antibiotica. \u00c8 necessaria anche una politica proattiva di prevenzione della trasmissione mediante l'utilizzo e l'applicazione delle misure barriera e dell'igiene delle mani, compreso un audit regolare delle pratiche. Infine, lo studio dei casi di infezione nosocomiale, cos\u00ec come dei casi di trasmissione di agenti patogeni particolari, permetterebbe un miglioramento continuo dell'incidenza delle infezioni nosocomiali.\n\nLe infezioni nosocomiali in rianimazione sono frequenti e possono essere gravi e la loro gravit\u00e0 dipende allo stesso tempo dall'infezione stessa e dall'alterazione dei meccanismi di difesa immunitaria del paziente, riflesso del suo terreno. Se i fattori che favoriscono la comparsa di una tale infezione sono numerosi, deve essere ottenuta una profilassi, anche se parziale, mediante l'utilizzo di misure semplici, fondate sul rigore dell'asepsi, sulla valutazione regolare della pertinenza dei dispositivi medici e sull'insegnamento, sulla valutazione e sull'informazione a proposito di questi elementi. Lo sviluppo di dispositivi associati a degli antisettici e/o a degli antibiotici potrebbe contribuire a una riduzione del rischio infettivo, in un certo numero di situazioni, in particolare nei pazienti pi\u00f9 gravi."}