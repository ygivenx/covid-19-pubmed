{"title": "Nowo pojawiaj\u0105ce si\u0119 choroby zaka\u017ane w aspekcie bezpiecze\u0144stwa krwi Emerging infectious diseases in the context of blood safety", "body": "dla systemu opieki medycznej. Zaka\u017ane czynniki chorobotw\u00f3rcze wywo\u0142uj\u0105ce EID stanowi\u0105 co najmniej 12% wszystkich ludzkich zaka\u017anych patogen\u00f3w. Od 1980 r. wykryto prawie 90 nowych czynnik\u00f3w chorobotw\u00f3rczych [1] [2] [3] [4] [5] .\n\nPojawienie si\u0119 w \u015brodowisku i populacji ludzkiej takiej choroby mo\u017ce by\u0107 skutkiem ewolucji ju\u017c istniej\u0105cego i znanego czynnika chorobotw\u00f3rczego albo te\u017c rozprzestrzenienia si\u0119 zupe\u0142nie nowego, nieznanego patogenu. Szczeg\u00f3ln\u0105 grup\u0119 EID stanowi\u0105 choroby, kt\u00f3re dotychczas za takie nie uchodzi\u0142y, a zosta\u0142y obecnie do nich zaliczone dzi\u0119ki rozwojowi nauki b\u0105d\u017a ulepszeniu technik wykrywania patogen\u00f3w. Przyk\u0142adami mog\u0105 by\u0107 ludzki wirus opryszczki 8 (HHV-8), niepatogenne wirusy GB (wirus zapalenia w\u0105troby G) i wirusy teno Torque (TTV/SEN-V) [1, 2] .\n\nNajbardziej dramatyczne jest pojawienie si\u0119 zupe\u0142nie nowego zaka\u017cenia u ludzi, np. wskutek przeniesienia zaka\u017cenia odzwierz\u0119cego na populacj\u0119 ludzk\u0105. Przyk\u0142adem tego jest zaka\u017cenie HIV powoduj\u0105ce AIDS. Do transmisji wirusa nabytego niedoboru odporno\u015bci dosz\u0142o najprawdopodobniej w Afryce w wyniku najpierw mi\u0119dzygatunkowej transmisji wirusa, najpierw z ma\u0142p na ma\u0142py cz\u0142ekokszta\u0142tne, a nast\u0119pnie na ludzi. Takie mi\u0119dzygatunkowe transmisje u\u0142atwiaj\u0105 zmiany genetyczne czynnik\u00f3w zaka\u017anych. Innym przyk\u0142adem przekroczenia bariery mi\u0119dzygatunkowej jest ci\u0119\u017cki ostry zesp\u00f3\u0142 oddechowy (Severe Acute Respiratory Syndrome; SARS), choroba wywo\u0142ywana przez zwierz\u0119cego koronawirusa, wcze\u015bniej nierozpoznawana u ludzi i te\u017c najpewniej przeniesiona z egzotycznych ssak\u00f3w [1] [2] [3] .\n\nDo grupy EID nale\u017c\u0105 te\u017c znane i wcze\u015bniej wyst\u0119puj\u0105ce na danym obszarze choroby, kt\u00f3re ponownie pojawi\u0142y si\u0119 tam po okresie znacznego zmniejszenia cz\u0119sto\u015bci ich wyst\u0119powania b\u0105d\u017a zupe\u0142nej eradykacji [1] [2] [3] . Nowy zaka\u017any czynnik chorobotw\u00f3rczy mo\u017ce te\u017c zosta\u0107 wprowadzony do populacji ludzkiej w wyniku celowego dzia\u0142ania cz\u0142owieka, np. w nast\u0119pstwie akt\u00f3w bioterroryzmu, kt\u00f3re mia\u0142y ju\u017c miejsce w 2001 r. przy u\u017cyciu laseczki w\u0105glika [1] .\n\nPojawieniu si\u0119 i rozprzestrzenianiu EID sprzyja wiele czynnik\u00f3w. Z jednej strony nale\u017cy do nich adaptacja drobnoustroj\u00f3w w wyniku zmian w ich aparacie genetycznym, a z drugiej zmiana ludzkiej podatno\u015bci na zaka\u017cenie, np. w wyniku zmniejszenia odporno\u015bci w przebiegu chor\u00f3b czy stosowanego leczenia immunosupresyjnego. I tak np. czynniki chorobotw\u00f3rcze wywo\u0142uj\u0105ce u cz\u0142owieka zazwyczaj \u0142agodne infekcje mog\u0105 w takich sytuacjach sta\u0107 si\u0119 gro\u017anymi patogenami, jak ma to miejsce w przypadku wirus\u00f3w cytomegalii, opryszczki, parwowirusa B19 czy niekt\u00f3rych pierwotniak\u00f3w (Babesia) [1] [2] [3] . Istotn\u0105 rol\u0119 odgrywaj\u0105 zmiany klimatyczne, a zw\u0142aszcza ocieplenie klimatu, wybitnie sprzyjaj\u0105ce przenoszeniu chorobotw\u00f3rczych wektor\u00f3w na nowe, przedtem niedost\u0119pne dla nich obszary [6] . Przyk\u0142adem tego jest rozprzestrzenienie si\u0119 gor\u0105czki Zachodniego Nilu (West Nile Fever; WNF), dengi (DEN) i chikengunyi (CHIK) w Europie [2] [3] [4] [5] [6] .\n\nNatomiast do szeroko poj\u0119tych czynnik\u00f3w \u015brodowiskowych, kt\u00f3re mog\u0105 u\u0142atwia\u0107 przeniesienie nowo zagra\u017caj\u0105cych zaka\u017ce\u0144, nale\u017c\u0105 nasilone ruchy migracyjne ludno\u015bci, deforestacja, budowa tam i systemu nawadniania obszar\u00f3w upraw rolniczych, urbanizacja, przemieszczanie si\u0119 drog\u0105 lotnicz\u0105 ludzi i zwierz\u0105t hodowlanych na du\u017ce odleg\u0142o\u015bci. Przyczyn pojawienia si\u0119 w ostatnich latach w Grecji malarii upatruje si\u0119 m.in. w przyj\u0119ciu przez ten kraj du\u017cej liczby uchod\u017ac\u00f3w z kraj\u00f3w o endemicznym wyst\u0119powaniu tej choroby, tj. z Pakistanu i Afganistanu, a za przyk\u0142ad do\u015b\u0107 nietypowej transmisji EID mo\u017ce pos\u0142u\u017cy\u0107 przeniesienie wektora dengi w zu\u017cytych oponach samochodowych [1] [2] [3] [5] [6] [7] . Sama zreszt\u0105 podr\u00f3\u017c zagraniczna, zw\u0142aszcza do innej strefy klimatycznej, plasuje si\u0119 na czo\u0142owej pozycji na li\u015bcie 10 przyczyn EID [3] [4] [5] . Szczeg\u00f3lnie interesuj\u0105cym zjawiskiem epidemiologicznym by\u0142a mi\u0119dzykontynentalna ekspansja wirusa Zachodniego Nilu (WNV) w 1999 na P\u00f3\u0142kul\u0119 Zachodni\u0105. Nie jest jasne, w jaki spos\u00f3b wirus, kt\u00f3ry jest przede wszystkim patogenem tandemu ptak-komar i dla kt\u00f3rego cz\u0142owiek jest tylko niezamierzonym, przypadkowym gospodarzem (tzw. ,,\u015blep\u0105 uliczk\u0105''), zdo\u0142a\u0142 przedosta\u0107 si\u0119 do USA, a p\u00f3\u017aniej szybko i skutecznie rozprzestrzeni\u0107 si\u0119 prawie po ca\u0142ym kontynencie ameryka\u0144skim. Zauwa\u017cono, \u017ce drogi rozprzestrzeniania si\u0119 wirusa w USA pokrywa\u0142y si\u0119 z w\u0119dr\u00f3wkami ptak\u00f3w [6, [8] [9] [10] .\n\nDo pojawienia si\u0119 lub ponownego pojawienia si\u0119 zaka\u017ce\u0144 dochodzi te\u017c w wyniku za\u0142amania \u015brodk\u00f3w ochrony zdrowia publicznego na obszarach, gdzie zaka\u017cenia te uprzednio by\u0142y dobrze kontrolowane, najcz\u0119\u015bciej w wyniku braku szczepionek, utraty skuteczno\u015bci stosowanych antybiotyk\u00f3w b\u0105d\u017a za\u0142amania program\u00f3w kontroli populacji wektora, narastania ub\u00f3stwa, niedo\u017cywienia, pojawienia si\u0119 kl\u0119sk \u017cywio\u0142owych i wojen [1] [2] [3] 6] .\n\nWi\u0119kszo\u015b\u0107 EID stanowi\u0105 choroby odzwierz\u0119ce. S\u0105 one ci\u0105gle wykrywane, czego przyk\u0142adem s\u0105 dwie nowe EID z ostatniej dekady -SARS i ptasia grypa H5N1 [1] . Na szczeg\u00f3ln\u0105 jednak uwag\u0119 zas\u0142uguj\u0105 choroby przenoszone przez wektory, najcz\u0119\u015bciej stawonogi, zw\u0142aszcza owady i kleszcze, gdy\u017c w\u0142a\u015bnie w tej grupie EID znajduj\u0105 si\u0119 choroby stanowi\u0105ce realne zagro\u017cenie dla krwiodawstwa [1-3, 5, 11] .\n\nUdowodniono, \u017ce cz\u0119\u015b\u0107 EID przenoszonych jest na drodze transfuzji krwi i jej sk\u0142adnik\u00f3w, a w przypadku cz\u0119\u015bci z nich przeniesienie t\u0105 drog\u0105 jest prawdopodobne. Obecnie co najmniej 68 chor\u00f3b zalicza si\u0119 do tej grupy, w wi\u0119kszo\u015bci s\u0105 one wywo\u0142ywane przez wirusy, ale r\u00f3wnie\u017c przez bakterie, pierwotniaki, nicienie i priony [1] [2] [3] 5] . Wiadomo te\u017c, \u017ce w znakomitej wi\u0119kszo\u015bci czynniki zaka\u017ane przenoszone z krwi\u0105 s\u0105 przekazywane tak\u017ce przez przeszczepy kom\u00f3rek, tkanek i narz\u0105d\u00f3w. St\u0105d te\u017c w wielu analizach dotycz\u0105cych transmisji czynnik\u00f3w zaka\u017anych krew, jej sk\u0142adniki i przeszczepy ujmuje si\u0119 w jedn\u0105 wsp\u00f3ln\u0105 grup\u0119 tzw. substancji pochodzenia ludzkiego (substances of human orgin; SoHO) [12] .\n\nNiekiedy nie wiadomo, czy patogen mo\u017ce by\u0107 przeniesiony w wyniku transfuzji lub transplantacji, dop\u00f3ki nie zostanie zg\u0142oszona taka transmisja, gdy\u017c wyst\u0119puj\u0105cy w naturze spos\u00f3b rozprzestrzeniania patogenu nie sugeruje tego rodzaju przeniesienia. I tak np. ludzka anaplazmoza wywo\u0142ywana przez Anaplasma phagocytophilum jest zwykle chorob\u0105 przenoszon\u0105 przez kleszcze, ale zosta\u0142a tak\u017ce opisana transmisja infekcji przez transfuzj\u0119 krwi [11] . Z kolei zapalenie w\u0105troby typu A i E jest g\u0142\u00f3wnie przenoszone na drodze ska\u017cenia \u017cywno\u015bci lub wody, ale mo\u017cliwa jest tak\u017ce transmisja poprzez transfuzj\u0119 [1, 2, 4] .\n\nNale\u017cy mie\u0107 \u015bwiadomo\u015b\u0107, \u017ce ka\u017cde zaka\u017cenie z okresem bezobjawowym mo\u017ce by\u0107 przeniesione na drodze transfuzji, niezale\u017cnie od tego, czy faza zaka\u017ano\u015bci jest wyd\u0142u\u017cona, jak np. w przypadku zapalenia w\u0105troby typu B czy HIV, czy te\u017c kr\u00f3tka, tak jak w zaka\u017ceniu wirusem Zachodniego Nilu (WNV) b\u0105d\u017a gor\u0105czki denga (DENV). Do podstawowych czynnik\u00f3w warunkuj\u0105cych skuteczn\u0105 transmisj\u0119 przez transfuzj\u0119 nale\u017cy prze\u017cycie czynnika zaka\u017anego w pobranej krwi lub jej sk\u0142adnikach i jego zdolno\u015b\u0107 do wywo\u0142ania zaka\u017cenia drog\u0105 do\u017cyln\u0105 [1] [2] [3] . Aby wi\u0119c zakwalifikowa\u0107 dany patogen do grupy przenoszonej przez krew czy SoHO, nale\u017cy dowie\u015b\u0107, \u017ce taka transmisja ma miejsce, albo uzna\u0107, \u017ce taki rodzaj transmisji jest biologicznie prawdopodobny (obecno\u015b\u0107 patogenu w osoczu lub w kom\u00f3rkach krwi, mo\u017cliwo\u015b\u0107 jego replikacji w krwi, tkankach czy narz\u0105dach, bezobjawowy przebieg zaka\u017cenia). Je\u015bli przeniesiony ze sk\u0142adnikiem krwi czynnik zaka\u017any nie wywo\u0142a u biorcy jawnej i daj\u0105cej si\u0119 zidentyfikowa\u0107 choroby, to nale\u017cy przyj\u0105\u0107, \u017ce nie dochodzi do jego przeniesienia na drodze transfuzji. O skuteczno\u015bci transmisji zaka\u017cenia, wywo\u0142aniu choroby i jej potencjalnie ci\u0119\u017ckim przebiegu b\u0119d\u0105 decydowa\u0142y okoliczno\u015bci zwi\u0105zane zar\u00f3wno z samym czynnikiem zaka\u017anym, jak i stanem genetycznym i immunologicznym biorcy. W przypadku d\u0142ugiego bezobjawowego okresu zaka\u017cenia i cz\u0119stego oddawania krwi przez dawc\u0119 mo\u017cliwe jest wielokrotne przeniesienie patogenu przez krew [1] [2] [3] 5] .\n\nCa\u0142kowite bezpiecze\u0144stwo krwi tzn. otrzymanie sk\u0142adnik\u00f3w krwi wolnych od chorobotw\u00f3rczych czynnik\u00f3w zaka\u017anych przenoszonych drog\u0105 transfuzji pozostaje nadal nieosi\u0105gni\u0119tym celem [1] [2] [3] . W przypadku rutynowo badanych patogen\u00f3w ryzyko ich transmisji jest niezwykle ma\u0142e dzi\u0119ki wprowadzonym badaniom przesiewowym, zw\u0142aszcza NAT, dyskwalifikacji dawcy na podstawie szczeg\u00f3\u0142owego wywiadu chorobowego i karencjonowania sk\u0142adnik\u00f3w krwi. Pewien problem stanowi\u0105 fa\u0142szywie ujemne wyniki bada\u0144, kt\u00f3rych przyczyn\u0105 jest wykonanie testu w okresie okienka, zmienno\u015b\u0107 genetyczna szczep\u00f3w wirusowych i b\u0142\u0119dy techniczne pope\u0142niane przez cz\u0142owieka. Natomiast w przypadku EID zasadniczym problemem jest to, \u017ce nie wykonuje si\u0119 rutynowo bada\u0144 przesiewowych w kierunku ich wykrycianie jest to zreszt\u0105 w przypadku wi\u0119kszo\u015bci patogen\u00f3w mo\u017cliwe. Konieczne jest zatem przeprowadzenie w\u0142a\u015bciwej oceny ryzyka przeniesienia EID na ludzi przez krew czy SoHO. Nie jest to proste z uwagi na z\u0142o\u017con\u0105 epidemiologi\u0119 i mechanizmy transmisji tych chor\u00f3b, st\u0105d istotne znaczenie ma identyfikacja i odpowiednia hierarchizacja czynnik\u00f3w zaka\u017anych [1] [2] [3] 5] . Odpowiednio wczesne jej przeprowadzenie u\u0142atwi szybkie reagowanie i umo\u017cliwi wdro\u017cenie \u015brodk\u00f3w prewencji i kontroli zaka\u017cenia [1, 2, 12] .\n\nPoniewa\u017c sytuacja epidemiologiczna dotycz\u0105ca wyst\u0119powania EID na okre\u015blonym obszarze jest zmienna, musi ona podlega\u0107 okresowej ocenie [1, 12] . W 2011 r. na Konferencji ECDC (Europejskie Centrum Kontroli i Prewencji Chor\u00f3b; European Centre for Disease Prevention and Control) w Sztokholmie zidentyfikowano EID stanowi\u0105ce zagro\u017cenie przeniesienia na biorc\u00f3w krwi czy, w uj\u0119ciu szerszym, biorc\u00f3w SoHO w Europie [12] . Uznano, \u017ce najwi\u0119ksze zagro\u017cenie dla kraj\u00f3w UE stanowi\u0105 choroby zaka\u017ane przenoszone przez stawonogi (arthropod borne diseases; ABD). Analizie poddano 9 takich chor\u00f3b, tj. gor\u0105czk\u0119 Zachodniego Nilu, gor\u0105czk\u0119 denga, chikunguny\u0119, kleszczowe zapalenie m\u00f3zgu, gor\u0105czk\u0119 wywo\u0142ywan\u0105 przez wirus Usutu, malari\u0119, chorob\u0119 Chagasa, leiszmanioz\u0119 i babeszjoz\u0119. S\u0105 one wywo\u0142ywane przez r\u00f3\u017cne patogeny i przenoszone przez r\u00f3\u017cne wektory. W procesie hierarchizacji zagro\u017ce\u0144 pod uwag\u0119 brano aktualne, wcze\u015bniejsze i potencjalne wybuchy tych chor\u00f3b, rodzaj zachorowa\u0144 (rodzime i importowane) oraz obecno\u015b\u0107 ich wektor\u00f3w w krajach UE. Choroby priorytetyzowano dwuetapowo, najpierw w zale\u017cno\u015bci od tego, jak pilne zagro\u017cenie (urgency) epidemiologiczne stanowi\u0105 one dla kraj\u00f3w UE, a nast\u0119pnie w zale\u017cno\u015bci od ich znaczenia (significance) w aspekcie transmisji przez SoHO. Po zsumowaniu uzyskanej liczby punkt\u00f3w dla obu tych parametr\u00f3w otrzymywano tzw. wska\u017anik wp\u0142ywu (impact score), kt\u00f3ry stanowi\u0142 o pozycji ka\u017cdej z analizowanych EID w tym rankingu [12] .\n\nSze\u015b\u0107 z dziewi\u0119ciu EID przenoszonych przez stawonogi, tj.\n\nWNF, DEN, malari\u0119, chorob\u0119 Chagasa, CHIK i leiszmanioz\u0119, uznano za choroby stanowi\u0105ce pilne zagro\u017cenie dla kraj\u00f3w UE (Tab. I). W przypadku trzech pozosta\u0142ych (gor\u0105czka wywo\u0142ana przez wirus Usutu, kleszczowe zapalenie m\u00f3zgu i babeszjoza) nie stwierdzono takiego zagro\u017cenia. Na p\u00f3\u017aniejszym etapie do listy dodano krymsko-kongijsk\u0105 gor\u0105czk\u0119 krwotoczn\u0105 oraz borelioz\u0119, ale nie podlega\u0142y one w og\u00f3le priorytetyzacji [12] .\n\nW profilaktyce EID obok w\u0142a\u015bciwej oceny ryzyka przeniesienia choroby z krwi\u0105 bardzo istotne jest istnienie systemu szybkiego reagowania [1-3, 5, 7] . Wyzwania globalne dotycz\u0105ce EID dobitnie u\u015bwiadomi\u0142y konieczno\u015b\u0107 \u015bcis\u0142ej wsp\u00f3\u0142pracy mi\u0119dzy poszczeg\u00f3lnymi krajami oraz pomi\u0119dzy narodowymi systemami nadzoru i organizacjami mi\u0119dzynarodowymi. z poprzedniego roku. Plany takie, obok oceny ryzyka danej choroby dla krwiodawstwa i krwiolecznictwa, zawieraj\u0105 zalecenia prewencji i kontroli choroby. Ostatnio plan gotowo\u015bci wobec epidemii WNF opracowano dla Europy i zastosowano dwukrotnie w Grecji w 2011 i 2012 r. Obecnie mo\u017cna ju\u017c oceni\u0107, \u017ce plan gotowo\u015bci by\u0142 skuteczny [13] . Tworzone s\u0105 tak\u017ce narodowe programy bezpiecze\u0144stwa wobec zagra\u017caj\u0105cej choroby (np. we W\u0142oszech w przypadku WNF) b\u0105d\u017a te\u017c w odniesieniu do kilku zagro\u017ce\u0144 (w 2012 r. w Grecji opracowano projekt MALWEST, tj. program nadzoru i kontroli obu stwierdzanych w tym kraju EID, tj. WNF i malarii) [14] . R\u00f3wnie\u017c szybko podj\u0119te \u015brodki ostro\u017cno\u015bci w odpowiedzi na wybuch zachorowa\u0144 na DEN na Maderze w 2012 r. pozwoli\u0142y na skuteczn\u0105 kontrol\u0119 choroby na wyspie [15] . Nie mniej istotny jest wczesny przep\u0142yw informacji o powstaj\u0105cym zagro\u017ceniu [1, 3, 12] . Do tego typu prewencji nale\u017c\u0105 systematyczne meldunki EWRS i ECDC/CDC oraz sporz\u0105dzanie i cz\u0119sta aktualizacja, najlepiej cotygodniowa, map z zaznaczonymi ogniskami zachorowa\u0144. Od dawna mapy takie istniej\u0105 w odniesieniu do malarii, a poczynaj\u0105c od czerwca 2011 r., ECDC zacz\u0119\u0142o publikowa\u0107 cotygodniowo map\u0119 obszar\u00f3w wyst\u0119powania WNV w Europie, dost\u0119pn\u0105 na stronie ECDC [16] .\n\nObszary ryzyka maj\u0105ce znaczenie dla przeniesienia EID z krwi\u0105 W ocenach ryzyka zagro\u017cenia epidemiologicznego zwraca si\u0119 uwag\u0119 na bezwzgl\u0119dn\u0105 konieczno\u015b\u0107 \u015bcis\u0142ego zdefiniowania i przestrzegania poj\u0119\u0107 obszar\u00f3w epidemicznych oraz w\u0142a\u015bciw\u0105 kalkulacj\u0119 ryzyka. S\u0142u\u017cy to utrzymaniu w\u0142a\u015bciwej r\u00f3wnowagi mi\u0119dzy d\u0105\u017ceniem do zachowania bezpiecze\u0144stwa krwi, a d\u0105\u017ceniem do unikni\u0119cia strat zasob\u00f3w krwi w wyniku wprowadzenia nadmiernych, niekiedy niepotrzebnych \u015brodk\u00f3w prewencyjnych. Ocena taka ma tak\u017ce wp\u0142yw na racjonalne wykorzystanie \u015brodk\u00f3w finansowych [3, 5, 13] . Kluczowym punktem klasyfikacji obszar\u00f3w ryzyka epidemiologicznego jest za\u0142o\u017cenie, \u017ce ka\u017cdy obszar, na kt\u00f3rym szansa przeniesienia ABD na ludzi jest wi\u0119ksza ni\u017c zero, stanowi ju\u017c obszar ryzyka. Rzeczywisty poziom ryzyka zale\u017cy od czynnik\u00f3w \u015brodowiskowych, obecno\u015bci wektor\u00f3w (stawonog\u00f3w) i patogenu, wcze\u015bniejszych przypadk\u00f3w przeniesienia ABD na ludzi i sezonowych nawrot\u00f3w choroby na tych obszarach. Dok\u0142adna geograficzna kategoryzacja epidemiologiczna takiego obszaru w po\u0142\u0105czeniu ze \u015bcis\u0142ym wytyczeniem jego granic powinna by\u0107 nast\u0119pstwem przeprowadzonych bada\u0144 biologicznych i epidemiologicznych z uwzgl\u0119dnieniem podzia\u0142u administracyjnego kraju, tak aby mo\u017cliwe by\u0142o utworzenie map z ogniskami zachorowa\u0144. Ju\u017c w pocz\u0105tkowej ocenie ryzyka nale\u017cy zachowa\u0107 szczeg\u00f3ln\u0105 ostro\u017cno\u015b\u0107 w zakre\u015blaniu szerszych, ni\u017c to konieczne, granic, aby unikn\u0105\u0107 niepotrzebnej dyskwalifikacji krwiodawc\u00f3w. Podane ni\u017cej obszary ryzyka zosta\u0142y zdefiniowane w odniesieniu do ABD, a zw\u0142aszcza WNF i malarii, wg planu gotowo\u015bci dla WNF [13] . Obszary kategoryzowano w kolejno\u015bci rosn\u0105cego ryzyka. I tak, najni\u017cej sklasyfikowany obszar predysponowany jest obszarem ryzyka, gdzie istniej\u0105ce warunki mog\u0105 u\u0142atwi\u0107 transmisj\u0119 WNV u ludzi, ale odpowiedni patogen nie zosta\u0142 wykryty. Obszar zagro\u017cony jest to obszar, na kt\u00f3rym wykryto obecno\u015b\u0107 patogenu w wektorach b\u0105d\u017a wykryto przypadki przeniesienia WNV na zwierz\u0119ta albo te\u017c transmisja WNV na cz\u0142owieka nast\u0105pi\u0142a wcze\u015bniej ni\u017c w okresie ostatnich 5 lat. Obszar dotkni\u0119ty chorob\u0105 stanowi obszar ryzyka zwi\u0105zanego z bie\u017c\u0105c\u0105, trwaj\u0105c\u0105 transmisj\u0105 WNV na ludzi. Oznacza to, \u017ce co najmniej jeden rodzimy przypadek przeniesienia WNV na cz\u0142owieka zosta\u0142 potwierdzony na tym obszarze, tzn. zosta\u0142y spe\u0142nione kryteria laboratoryjne rozpoznania choroby. I wreszcie obszar endemiczny jest to obszar ryzyka, gdzie transmisja WNV na ludzi ma miejsce w ci\u0105gu 5 sezonowych cykli.\n\nTabela I -Ocena ryzyka przeniesienia nowo pojawiaj\u0105cych si\u0119 chor\u00f3b zaka\u017anych (EID) z substancjami pochodzenia ludzkiego (SoHO) w Europie na podstawie analizy hierarchizacji * Podkre\u015bla si\u0119, \u017ce ryzyko przeniesienia WNV na ludzi powinno by\u0107 oceniane w ka\u017cdym sezonie [13] .\n\nDo regularnej oceny ryzyka niezwykle pomocne s\u0105 odpowiednie modele matematyczne, stwarzaj\u0105ce mo\u017cliwo\u015b\u0107 rozs\u0105dnej kalkulacji \u015bredniego ryzyka przeniesienia choroby na drodze transfuzji krwi. Dotychczas opracowano kilka takich modeli. Okaza\u0142y si\u0119 one u\u017cytecznym narz\u0119dziem dla pragmatycznej oceny ryzyka i zarz\u0105dzania ryzykiem, zw\u0142aszcza w sytuacjach, gdy podejmowane \u015brodki prewencyjne musia\u0142y zosta\u0107 zmienione lub wycofane, a pobieranie krwi wznowione. Jednym z takich narz\u0119dzi jest wz\u00f3r Biggerstaffa i Petersena, kt\u00f3ry ju\u017c 2002 r. okaza\u0142 si\u0119 przydatny w ocenie ryzyka przeniesienia WNV od dawcy w czasie epidemii WNF w Nowym Jorku w USA, jak i w czasie ostatnich epidemii WNF w Grecji [8, 13] . \u015arednie ryzyko transmisji choroby wyliczone dla dzielnicy Queens w Nowym Jorku wynios\u0142o wtedy 1,8 na 10 000 dawc\u00f3w, a najwi\u0119ksze -2,7. Z kolei Liumburno i wsp. w czasie epidemii CHIK we W\u0142oszech stworzyli model oceny ryzyka donacji wiremicznej krwi [17] . I r\u00f3wnie\u017c ten model ten udowodni\u0142 sw\u0105 u\u017cyteczno\u015b\u0107. ECDC we wsp\u00f3\u0142pracy z Grup\u0105 d.s. Oceny Technologii Transfuzjologicznych z Uniwersyteckiego Centrum Medycznego w Utrechcie opracowa\u0142o oryginalne narz\u0119dzie, kt\u00f3re pozwala na ocen\u0119 ryzyka nabycia EID na drodze transfuzji krwi [13, 18] . Nosi ono nazw\u0119 European Up-Front Risk Assessment Tool (EUFRAT) i obejmuje ocen\u0119 5 kolejnych parametr\u00f3w w \u0142a\u0144cuchu transfuzji krwi, tj. prewalencji zaka\u017ce\u0144 w populacji dawc\u00f3w, ryzyka otrzymania zaka\u017conej donacji, otrzymania zaka\u017conych sk\u0142adnik\u00f3w krwi i zaka\u017conych produkt\u00f3w krwiopochodnych oraz ryzyka przeniesienia zaka\u017cenia na biorc\u00f3w. Przyk\u0142adowo, w przypadku wyst\u0105pienia zachorowania na chikenguny\u0119 we W\u0142oszech w 2007 r. zastosowanie tego modelu pozwoli\u0142o na oszacowanie ryzyka prewalencji choroby w populacji dawc\u00f3w na 1,07:100 000, a nast\u0119pnie ryzyka zaka\u017conych donacji (0,04), otrzymania zaka\u017conych sk\u0142adnik\u00f3w krwi (0,13), zaka\u017conych produkt\u00f3w krwiopochodnych (0,13) oraz ryzyka ci\u0119\u017ckich zaka\u017ce\u0144 u biorc\u00f3w krwi (0,0001). Wykazano te\u017c, \u017ce ryzyko mo\u017ce si\u0119 zmniejszy\u0107 do zera po zastosowaniu siedmiodniowej lub d\u0142u\u017cszej kwarantanny sk\u0142adnika krwi [18] . Wyniki otrzymane przy u\u017cyciu programu EUFRAT w trakcie epidemii CHIK we W\u0142oszech by\u0142y zbie\u017cne z wynikami uzyskanymi przez Liumburno i wsp. [17, 18] . Zdecydowan\u0105 przewag\u0105 systemu EUFRAT w stosunku do innych modeli jest mo\u017cliwo\u015b\u0107 oceny ryzyka ju\u017c we wst\u0119pnym okresie wybuchu choroby [18] . Opracowane s\u0105 tak\u017ce inne modele oceny ryzyka nabycia zaka\u017cenia EID drog\u0105 transfuzji sk\u0142adnik\u00f3w krwi. Niekt\u00f3re z nich pozwalaj\u0105 na kalkulacj\u0119 typu cost--effectiveness, zw\u0142aszcza w sytuacji bardziej katastroficznego przebiegu epidemii, a tak\u017ce umo\u017cliwiaj\u0105 ocen\u0119 wp\u0142ywu wdro\u017cenia dzia\u0142a\u0144 interwencyjnych zwi\u0119kszaj\u0105cych bezpiecze\u0144stwo krwi, a zw\u0142aszcza wprowadzenia technik redukcji czynnik\u00f3w chorobotw\u00f3rczych w sk\u0142adnikach krwi [19] . Zwraca si\u0119 jednak uwag\u0119, \u017ce istniej\u0105 pewne ograniczenia takich modeli, m.in. w odniesieniu do oceny prewalencji EID u krwiodawc\u00f3w [18] . Wyliczone przy u\u017cyciu r\u00f3wnania Biggerstaffa i Petersona ryzyko zaka\u017conej donacji we W\u0142oszech w trakcie ostatniej epidemii WNFw 2012 r. wynios\u0142o 1,4:10 000 donacji, a w Grecji -2,95 [13] .\n\nPodejmowane dzia\u0142ania w zale\u017cno\u015bci od stopnia ryzyka Kraje europejskie maj\u0105 ju\u017c spore do\u015bwiadczenie w zapewnieniu bezpiecze\u0144stwa krwi w sytuacji zagro\u017ce\u0144 epidemiologicznych, nabyte przy sposobno\u015bci podejmowania dzia\u0142a\u0144 prewencyjnych i kontroli choroby w odniesieniu do WNF, a ostatnio wobec malarii i DEN. W planie gotowo\u015bci wobec WNV [13] po\u0142o\u017cono nacisk na konieczno\u015b\u0107 odroczenia potencjalnie zaka\u017conych dawc\u00f3w krwi i odrzucenia donacji zaka\u017anych, wprowadzenie laboratoryjnych bada\u0144 przesiewowych, a zw\u0142aszcza badania molekularnego NAT i wykorzystanie procedur redukcji czynnik\u00f3w chorobotw\u00f3rczych w sk\u0142adnikach krwi. Podkre\u015blono tak\u017ce istotne znaczenie zg\u0142aszania przez krwiodawc\u00f3w wszelkich objaw\u00f3w, a zw\u0142aszcza gor\u0105czki, kt\u00f3re wyst\u0105pi\u0142y po donacji, oraz potransfuzyjnego czuwania nad bezpiecze\u0144stwem krwi. Post\u0119powanie szczeg\u00f3\u0142owe powinno by\u0107 uzale\u017cnione od rodzaju obszaru epidemiologicznego. I tak, pobieraj\u0105c krew na obszarach niedotkni\u0119tych chorob\u0105, tj. obszarach bez ryzyka, obszarach predysponowanych i zagro\u017conych, nale\u017cy przestrzega\u0107 czasowej dyskwalifikacji potencjalnych dawc\u00f3w krwi na okres 28 dni po opuszczeniu przez nich obszaru dotkni\u0119tego chorob\u0105 i na okres 120 dni od czasu powrotu do zdrowia po przebyciu choroby. Nale\u017cy te\u017c zapewni\u0107 dost\u0119p do aktualizowanej cotygodniowo mapy wyst\u0119powania WNV w centrach krwiodawstwa. Natomiast w przypadku obszar\u00f3w dotkni\u0119tych chorob\u0105 i endemicznych nale\u017cy \u015bci\u015ble wyznaczy\u0107 geograficzne granice takiego obszaru i we wsp\u00f3\u0142pracy z krajowymi w\u0142adzami ds. zdrowia okre\u015bli\u0107 d\u0142ugo\u015b\u0107 okresu odrocze\u0144 krwiodawc\u00f3w na tych obszarach w sezonie transmisji WNV. Dzia\u0142anie takie mo\u017cna pomin\u0105\u0107, o ile alternatywnie zastosuje si\u0119 jako badanie przesiewowe badanie NAT [13, 20] .\n\nOkres dyskwalifikacji krwiodawcy na 28 dni jest stosunkowo bezpieczny nie tylko w odniesieniu do WNF, ale te\u017c wi\u0119kszo\u015bci EID [20] . Poza kilkoma wyj\u0105tkami, np. leiszmanioz\u0105 czy malari\u0105, wydaje si\u0119 on obejmowa\u0107 okres inkubacji wi\u0119kszo\u015bci tych chor\u00f3b.\n\nZaka\u017cenie WNV mo\u017cna wykry\u0107 w pobranej krwi przy u\u017cyciu metody NAT lub bada\u0144 serologicznych. W przypadku WNV przeciwcia\u0142a nie s\u0105 wykrywalne w najwcze\u015bniejszych okresach zaka\u017cenia i mog\u0105 pozosta\u0107 d\u0142ugo po eliminacji wirusa z ustroju, dlatego za istotne diagnostycznie w badaniu przegl\u0105dowym dawc\u00f3w uznano jedynie badania NAT. Wykrywanie RNA WNV mo\u017ce by\u0107 wykonywane albo w minipulach z\u0142o\u017conych z 6 lub 8-16 pr\u00f3bek lub w indywidualnych donacjach [21] . Oba stosowane obecnie testy WNV charakteryzuj\u0105 si\u0119 wysok\u0105 czu\u0142o\u015bci\u0105 i swoisto\u015bci\u0105 i s\u0105 w stanie wykry\u0107 obie kr\u0105\u017c\u0105ce obecnie w Europie linie wirusa, tj. 1 i 2 [13, 20] . Jednak \u0142\u0105czenie w pule mo\u017ce zmniejszy\u0107 czu\u0142o\u015b\u0107 testu i zwi\u0119kszy\u0107 mo\u017cliwo\u015b\u0107 niewykrycia dawc\u00f3w z wiremi\u0105 na niskim poziomie [21] . Je\u015bli badanie danej puli wypadnie dodatnio, to ka\u017cdy dawca jest badany indywidualnie.\n\nBadanie przesiewowe NAT w kierunku WNV jest rutynowo stosowane w USA i Kanadzie jako badanie przesiewowe pul. Pojawienie si\u0119 WNV w USA w 1999 r. i szybkie rozprzestrzenienie si\u0119 na obszarze ca\u0142ego kraju doprowadzi\u0142o do wybuchu tysi\u0119cy zachorowa\u0144 na WNF. Gdy sta\u0142o si\u0119 jasne, \u017ce wirus mo\u017ce by\u0107 przenoszony przez transfuzj\u0119 krwi, do po\u0142owy 2003 roku wszystkie donacje by\u0142y ju\u017c badane przy u\u017cyciu bada\u0144 NAT w pr\u00f3bkach od indywidualnego dawcy albo w minipulach z 16 donacji [21] . Tak szybkie wprowadzenie NAT umo\u017cliwi\u0142o wykrycie 519 dawc\u00f3w dodatnich wobec RNA WNV i usuni\u0119cie ponad 1000 sk\u0142adnik\u00f3w krwi potencjalnie zaka\u017anych. Od czasu wprowadzenia NAT nie stwierdzono przypadk\u00f3w zaka\u017cenia przenoszonego drog\u0105 transfuzji krwi [21] . W Europie badania NAT zosta\u0142y wprowadzone w ograniczonym zakresie i tylko na niekt\u00f3rych obszarach pojedynczych kraj\u00f3w, np. Francji i W\u0142och [13] . We W\u0142oszech wprowadzanie techniki NAT w badaniach przesiewowych zapocz\u0105tkowano w 2008 r. w celu wyr\u00f3wnania zmniejszonego oddawania krwi na krajowym poziomie.\n\nAlternatywn\u0105 strategi\u0119 zapewnienia bezpiecze\u0144stwa sk\u0142adnik\u00f3w krwi stanowi\u0105 techniki redukcji czynnik\u00f3w chorobotw\u00f3rczych w sk\u0142adnikach krwi. Niekt\u00f3re z system\u00f3w wykaza\u0142y skuteczno\u015b\u0107 inaktywacji wobec DENV, CHIKV, Babesia microti i Plasmodium falciparum czy WNV. Wst\u0119pne badania wskazuj\u0105, \u017ce system wykorzystuj\u0105cy fotoaktywno\u015b\u0107 chlorowodorku amotosalenu wykazuje skuteczno\u015b\u0107 w odniesieniu do DENV w koncentratach krwinek p\u0142ytkowych [1, 2, 22] . R\u00f3wnie\u017c metoda rozpuszczalnik/detergent (solvent/detergent) jest skuteczna wobec DENV w pulach osocza. Dodatkow\u0105 zalet\u0105 jest r\u00f3wnie\u017c skuteczno\u015b\u0107 tego systemu wobec innych wirus\u00f3w, kt\u00f3re mog\u0105 by\u0107 przenoszone przez krew [23] . Nale\u017cy jednak zdawa\u0107 sobie spraw\u0119, \u017ce techniki redukcji patogen\u00f3w nie by\u0142y przebadane w stosunku do wszystkich patogen\u00f3w znanych EID, a ponadto nie mo\u017cna ich zastosowa\u0107 do wszystkich sk\u0142adnik\u00f3w krwi [1, 22, 23] . Nale\u017cy tak\u017ce bra\u0107 pod uwag\u0119 wysokie koszty tych technik.\n\nChoroba wywo\u0142ywana jest przez wirus Zachodniego Nilu, kt\u00f3ry jest otoczkowym wirusem RNA nale\u017c\u0105cym do rodziny Flaviviridae. Jego naturalnym rezerwuarem s\u0105 ptaki (ok. 250 gatunk\u00f3w), a istotn\u0105 rol\u0119 w przenoszeniu odgrywaj\u0105 migruj\u0105ce ich gatunki. Wirus zaka\u017ca tak\u017ce inne zwierz\u0119ta np. konie i psy, a tak\u017ce ludzi. Wektorem WNV s\u0105 liczne gatunki komar\u00f3w, g\u0142\u00f3wnie Culex spp., a zw\u0142aszcza Culex pipiens oraz Anopheles spp., ale wydaje si\u0119, \u017ce istotne znaczenie dla transmisji WNF maj\u0105 te gatunki, kt\u00f3re mog\u0105 przetrwa\u0107 zim\u0119 w stanie hibernacji. Do zaka\u017cenia dochodzi w nast\u0119pstwie uk\u0142ucia komara, natomiast nie dochodzi do bezpo\u015bredniego przeniesienia choroby z cz\u0142owieka na cz\u0142owieka ani ze zwierz\u0119cia na cz\u0142owieka. Ograniczona profilaktyka w postaci szczepie\u0144 jest dost\u0119pna tylko dla zwierz\u0105t (koni); pr\u00f3buje si\u0119 te\u017c szczepi\u0107 ptaki szczepionk\u0105 podan\u0105 w pokarmie [1, 2, 5, 9, 10, 13, 24, 25] .\n\nWi\u0119kszo\u015b\u0107 zaka\u017ce\u0144 WNV u ludzi przebiega bezobjawowo. Jedynie w cz\u0119\u015bci, tj. 20-40% przypadk\u00f3w, zaka\u017cenie WNV wywo\u0142uje \u0142agodn\u0105, trwaj\u0105c\u0105 3-6 dni chorob\u0119 gor\u0105czkow\u0105 zwan\u0105 gor\u0105czk\u0105 Zachodniego Nilu. Ci\u0119\u017ck\u0105 neuroinwazyjn\u0105 posta\u0107 spotyka si\u0119 u mniej ni\u017c 1% zaka\u017conych. Jest ona niebezpieczna dla os\u00f3b w starszym wieku i z obni\u017con\u0105 odporno\u015bci\u0105 ustroju. Rozpoznanie opiera si\u0119 na ocenie klinicznej oraz badaniach laboratoryjnych. Okres wyl\u0119gania WNF wynosi 3-14 dni, a wiremia pojawia si\u0119 w ci\u0105gu 1-3 dni po zaka\u017ceniu i trwa 1-11 dni. W ten spos\u00f3b osoba zaka\u017cona mo\u017ce by\u0107 wiremiczna przed wyst\u0105pieniem objaw\u00f3w klinicznych albo w trakcie bezobjawowego przebiegu zaka\u017cenia. Przeciwcia\u0142a IgM pojawiaj\u0105 si\u0119 7-8 dni po infekcji [1, 2, 9, 13] .\n\nWNV zosta\u0142 po raz pierwszy wyizolowany w 1937 r. od pacjenta w Regionie Zachodniego Nilu w Ugandzie, sk\u0105d z czasem rozprzestrzeni\u0142 si\u0119 poza Afryk\u0119 i zaj\u0105\u0142 nowe obszary \u015bwiata, tj. Europ\u0119, obie Ameryki i Australi\u0119 [1, 2, 9, 13, 25] . W Europie WNV po raz pierwszy wykryto w delcie Wo\u0142gi w Rosji i we Francji w latach 60. ubieg\u0142ego wieku, ale zachorowania na WNF o istotnym znaczeniu epidemiologicznym zaczynaj\u0105 si\u0119 od 1996 r. tj. od czasu wybuchu epidemii w Rumunii. Obj\u0119\u0142a ona 527 przypadk\u00f3w, z kt\u00f3rych 10% by\u0142o \u015bmiertelnych [2, 6, 9, 13] . Od po\u0142owy lat 90. zauwa\u017cono zwi\u0119kszenie cz\u0119sto\u015bci zachorowa\u0144 i ci\u0119\u017cszy ich przebieg [13] . W Europie zachorowania najcz\u0119\u015bciej wyst\u0119puj\u0105 w okresie pomi\u0119dzy ko\u0144cem lipca i wrze\u015bnia, ale sezon wyst\u0119powania choroby zbiega si\u0119 z okresem aktywno\u015bci komar\u00f3w i trwa od ko\u0144ca czerwca do ko\u0144ca pa\u017adziernika [6, 9, 13, 20] . Po roku 2000 epidemie WNF zarejestrowano w Rosji i Izraelu, a w ostatnich latach w Portugalii, Hiszpanii, Francji, we W\u0142oszech, Czechach, Rumunii, na W\u0119grzech i Grecji [1-3, 6, 13, 24, 25] .\n\nObecnie WNV wyst\u0119puje w Europie w dw\u00f3ch liniach filogenetycznych. Linia 1 wyst\u0119puje w wi\u0119kszo\u015bci ognisk zaka\u017ce\u0144 u koni i ludzi w Europie, natomiast linia 2 zosta\u0142a zidentyfikowana na W\u0119grzech w 2004 roku u ptak\u00f3w, a w 2008 r. stwierdzono j\u0105 po raz pierwszy tak\u017ce we wschodniej Austrii oraz po\u0142udniowej Rosji [13] . Ostatnio nowy szczep tej linii wykryto u komar\u00f3w Culex pipiens podczas epidemii Grecji w 2010 r. Najprawdopodobniej jest to szczep wirusa linii 2 z W\u0119gier, kt\u00f3ry przedosta\u0142 si\u0119 na po\u0142udnie w kierunku P\u00f3\u0142wyspu Ba\u0142ka\u0144skiego i dotar\u0142 do p\u00f3\u0142nocnej Grecji. Obecno\u015b\u0107 dw\u00f3ch kr\u0105\u017c\u0105cych linii wirusa na obszarach wyst\u0119powania choroby jest niepokoj\u0105cym zjawiskiem [13, 24, 25] . W 2012 r. w Europie i najbli\u017cej po\u0142o\u017conych krajach zarejestrowano 907 przypadk\u00f3w zachorowa\u0144 na WNF [16] . Najwi\u0119ksz\u0105 ich liczb\u0119 stwierdzono w Rosji (447 przypadk\u00f3w), nast\u0119pnie w Grecji (161), Serbii (70), W\u0142oszech (50), Rumunii (14) , Ukrainie (12), a w krajach najbli\u017cszych Europynajwi\u0119cej w Izraelu (59) i Tunezji (63). Wzrost zachorowa\u0144 wyst\u0105pi\u0142 tak\u017ce na terenie innych kraj\u00f3w by\u0142ej Jugos\u0142awii [16] . W tym czasie w USA zarejestrowano 5387 przypadk\u00f3w, a w s\u0105siedniej Kanadzie -433 [26, 27] . USA i Kanada, w my\u015bl zalece\u0144 Rady Europy, s\u0105 obszarami, po powrocie z kt\u00f3rych obowi\u0105zuje 28dniowa dyskwalifikacja krwiodawc\u00f3w. W Europie w okresie 2010-2012 szczeg\u00f3lnie niepokoj\u0105ca sytuacja epidemiologiczna mia\u0142a miejsce w Grecji [24] . W raporcie z misji ECDC do tego kraju z 2012 r. podano, \u017ce w 2010 r. okresie od lipca do po\u0142owy pa\u017adziernika zarejestrowano 262 zachorowa\u0144, w 2011 -100, a w 2012 r. -161 zachorowa\u0144. Wyst\u0119powa\u0142y one w r\u00f3\u017cnych rejonach kraju i stosunkowo du\u017cy by\u0142 udzia\u0142 przypadk\u00f3w neuroinwazyjnych (w lipcu i sierpniu 2011 r. zarejestrowano ich 31) [25] .\n\nW USA z chwil\u0105 pojawienia si\u0119 WNF rejestrowano liczne przeniesienia choroby przez krew [1, 2, 28, 29] . W 2003 r. i 2004 r. w USA w 540 donacjach wykryto obecno\u015b\u0107 WNV RNA, przy czym a\u017c u 67% zaka\u017conych krwiodawc\u00f3w nie wykrywano IgM. Z kolei u 27% dawc\u00f3w mo\u017cliwe by\u0142o wykrycie RNA WNV jedynie w indywidualnych donacjach. W 2003 r. wska\u017anik zaka\u017conych WNV donacji wyni\u00f3s\u0142 1,49:10 000 donacji, a w 2004 -0,44:10 000 [30] . Jednak w wyniku wprowadzenia bada\u0144 NAT w USA ju\u017c od 2007 r. nie rejestruje si\u0119 przeniesienia choroby z krwi\u0105 [1, 2, 21, 30] . W aktualnym dokumencie Annual epidemiological report West Nile virus infection, Greece, 2012 wydanym przez Hellenic Centre for Disease Control and Prevention (HCDCP-KEELPNO) podano, \u017ce w Grecji w 2012 r. dosz\u0142o do jednego przypadku przeniesienia WNV na drodze transfuzji krwi. Biorc\u0105 by\u0142a osoba w stanie immunosupresji. WNV stanowi r\u00f3wnie\u017c zagro\u017cenie dla biorc\u00f3w przeszczepu. Szczeg\u00f3lnie spektakularny jest przypadek przeniesienia choroby na 4 biorc\u00f3w narz\u0105d\u00f3w pochodz\u0105cych od jednej dawczyni, kt\u00f3ra w przebiegu leczenia rozleg\u0142ych zmian pourazowych otrzyma\u0142a 53 j. r\u00f3\u017cnych sk\u0142adnik\u00f3w krwi [31] .\n\nW Polsce nie zarejestrowano dotychczas rodzimych ani importowanych przypadk\u00f3w WNV [32] . Nale\u017cy jednak pami\u0119ta\u0107, \u017ce zaka\u017cenia WNV u ludzi wykryto w najbli\u017cszym s\u0105siedztwie Polski, tj. w Czechach, Rosji, na Ukrainie i W\u0119grzech. Wyrywkowe badania przeciwcia\u0142 wykonane na r\u00f3\u017cnych obszarach Polski u koni, ptak\u00f3w dzikich i domowych wykaza\u0142y seropozytywno\u015b\u0107 u 5,2% ptak\u00f3w. By\u0142y to g\u0142\u00f3wnie ptaki migruj\u0105ce do Polski z teren\u00f3w subtropikalnych i tropikalnych [33] . Wyst\u0105pienie zaka\u017ce\u0144 u ludzi jest prawdopodobne i zosta\u0142o wzi\u0119te pod uwag\u0119 w przypadku pacjentki przyj\u0119tej do Kliniki Neuroinfekcji Akademii Medycznej w Bia\u0142ymstoku w 2005 r. z powodu og\u00f3lnych objaw\u00f3w infekcji. By\u0142a ona jedn\u0105 z 39 gor\u0105czkuj\u0105cych pacjent\u00f3w badanych w kierunku WNV i tylko w jej przypadku stwierdzono obecno\u015b\u0107 przeciwcia\u0142 IgM przeciw WNV [34] .\n\nMalaria (MAL) jest obecnie jedn\u0105 z trzech najwa\u017cniejszych, opr\u00f3cz AIDS i gru\u017alicy, chor\u00f3b zaka\u017anych na \u015bwiecie. Liczb\u0119 nowych zachorowa\u0144 szacuje si\u0119 na 300-500 milion\u00f3w rocznie. Ocenia si\u0119, i\u017c aktualnie 40-45% ludno\u015bci ziemi \u017cyje na terenach endemicznych w ponad 100 krajach po\u0142o\u017conych na obszarach tropikalnych i subtropikalnych [1] [2] [3] 6] . Polska od 1963 r. jest krajem wolnym od MAL, a liczba importowanych przypadk\u00f3w nie przekracza 50 rocznie (w 2012 r. 21 przypadk\u00f3w) [32] . Chorob\u0119 wywo\u0142uje pierwotniak zwany zarod\u017acem (Plasmodium), kt\u00f3ry wyst\u0119puje w 5 gatunkach: P. falciparum, P. malariae, P.ovale, P.vivax, P. knowlesi. Choroba przenosi si\u0119 poprzez uk\u0105szenie komar\u00f3w, ale r\u00f3wnie\u017c na drodze transfuzji krwi. Ryzyko zaka\u017cenia na drodze transmisji przez krew zale\u017cy od cz\u0119sto\u015bci wyst\u0119powania zaka\u017cenia u dawc\u00f3w. I tak np. w Beninie, w kraju endemicznym dla MAL, u oko\u0142o jednej trzeciej badanych dawc\u00f3w stwierdza si\u0119 we krwi P. falciparum [1-3, 6 ]. Na obszarach, gdzie MAL wyst\u0119puje rzadko, \u017ar\u00f3d\u0142em przeniesienia zaka\u017cenia na drodze transfuzji krwi s\u0105 osoby powracaj\u0105ce lub imigranci z kraj\u00f3w endemicznego wyst\u0119powania choroby. W USA rocznie rejestruje si\u0119 2-3 przypadk\u00f3w przeniesienia MAL w wyniku transfuzji, a wci\u0105gu 40 lat w okresie 1958-98 CDC zarejestrowa\u0142a 103 takie przypadki [2, 3] . W Polsce osoby, kt\u00f3re przeby\u0142y MAL, s\u0105 dyskwalifikowane do oddawania krwi na 3 lata od chwili ust\u0105pienia objaw\u00f3w, a powracaj\u0105ce z kraj\u00f3w endemicznych s\u0105 odraczane na 1 rok po powrocie.\n\nEuropa zasadniczo stanowi obszar wolny od MAL. Stwierdzenie to mo\u017ce ju\u017c jednak nie by\u0107 aktualne, gdy\u017c na naszych oczach w ci\u0105gu ostatnich kilku lat dochodzi do reaktywacji choroby w Grecji [35] . W 1974 r. kraj ten, w wyniku przeprowadzenia w latach 1946-1960 programu intensywnego zwalczania choroby, uznany zosta\u0142 za wolny od MAL Od tego czasu corocznie rejestrowano w Hellenic Control Disease Centre oko\u0142o 30-50 przypadk\u00f3w importowanych choroby [35] . Sporadycznie odnotowywano przypadki MAL bez zg\u0142oszonych historii podr\u00f3\u017cy w latach 1991, 1999, 2000. Jednak sytuacja epidemiologiczna tego kraju zmieni\u0142a si\u0119 w 2009 r., kiedy to zarejestrowano 7 mikroskopowo potwierdzonych rodzimych przypadk\u00f3w choroby wywo\u0142anej przez Plasmodium vivax [7, 14, [35] [36] [37] . W 2010 r. odnotowano cztery takie przypadki, ale ju\u017c w 2011 r. w Grecji zarejestrowano 42 przypadki MAL u os\u00f3b bez wywiadu podr\u00f3\u017cy do kraju endemicznego wyst\u0119powania [35, 37] . Pod koniec pa\u017adziernika 2012 r. stwierdzono w Grecji 76 przypadk\u00f3w MAL, z kt\u00f3rych 16 mo\u017cna uzna\u0107 za rodzime [14] . Na terenie ca\u0142ego kraju wdro\u017cono \u015brodki prewencyjne o charakterze og\u00f3lnym, a terenach obj\u0119tych chorob\u0105 -\u015brodki szczeg\u00f3lne. Nale\u017ca\u0142o do nich m.in. zawieszenie na okres 6 miesi\u0119cy pobierania krwi na obszarach dotkni\u0119tych chorob\u0105 i okolicznych obszarach wiejskich w promieniu 10 km od aktualnych miejsc zachorowa\u0144 (odleg\u0142o\u015b\u0107, kt\u00f3ra stanowi to kryterium, oparta jest na zasi\u0119gu lotu komara wynosz\u0105cym ok. 5 km). Odroczenie takie dotyczy\u0142o przede wszystkim dawc\u00f3w bezobjawowych mieszkaj\u0105cych lub pracuj\u0105cych na obszarze dotkni\u0119tym chorob\u0105, o ile nie by\u0142y dost\u0119pne badania NAT i serologiczne. Czasowo tak\u017ce wy\u0142\u0105czono z donacji mieszka\u0144c\u00f3w Grecji z wywiadem rodzinnym wskazuj\u0105cym na zagro\u017cenie MAL. Tak jak w przypadku WNF krwiodawc\u00f3w proszono o informacj\u0119 podonacyjn\u0105 (zg\u0142oszenie wyst\u0105pienia gor\u0105czki nieznanego pochodzenia). Nale\u017cy podkre\u015bli\u0107, \u017ce w wyniku wdro\u017cenia programu prewencji w 2012 r. w Grecji nie dosz\u0142o do przeniesienia MAL w wyniku przetoczenia krwi [14, 36, 37] . [32] . Istnieje r\u00f3wnie\u017c zagro\u017cenie zawleczenia DEN do Francji z jej terytori\u00f3w zamorskich, a zw\u0142aszcza z wyspy Reunion [40] .\n\nDo zaka\u017cenia ludzi dochodzi w wyniku uk\u0142ucia komara zara\u017conego DENV. Istniej\u0105 4 serotypy wirusa (DENV 1-4), ale zaka\u017cenie jednym typem wirusa daje jedynie s\u0142ab\u0105 ochron\u0119 immunologiczn\u0105 przeciwko innym typom [1, 2, 6, 41] . D\u0142ugo\u015b\u0107 okresu inkubacji waha si\u0119 3-10 dni, zwykle 5-6 dni, a wiremia trwa przez 1 tydzie\u0144. Wyr\u00f3\u017cnia si\u0119 trzy postaci kliniczne DEN: posta\u0107 klasyczn\u0105 (classical, simple Denga Fever), posta\u0107 gor\u0105czki krwotocznej przebiegaj\u0105cej z objawami ma\u0142op\u0142ytkowej skazy krwotocznej (dengue haemorrhagic fever; DHF) i zesp\u00f3\u0142 wstrz\u0105su gor\u0105czki denga (Denga Shock Syndrom; DSS). Denga klasyczna stanowi samoograniczaj\u0105c\u0105 si\u0119 posta\u0107 choroby, bez przypadk\u00f3w \u015bmiertelnych. Pozosta\u0142e postaci (DHF i DSS) mog\u0105 okaza\u0107 si\u0119 \u015bmiertelne, je\u015bli nie zostanie wdro\u017cone natychmiastowe leczenie [1, 2, 6] .\n\nBezobjawow\u0105 wiremi\u0119 DENV wykryto u dawc\u00f3w krwi w r\u00f3\u017cnych krajach tropikalnych [42] . Dotychczas zarejestrowano co najmniej 4 przypadki przeniesienia DENV w wyniku transfuzji krwi: 2 w Singapurze, 1 w Hongkongu i 1 w Puerto Rico [42] [43] [44] . Wszystkie wyst\u0105pi\u0142y na szczycie epidemii choroby w tych krajach. DEN ujawni\u0142a si\u0119 klinicznie w okresie kilku dni od transfuzji sk\u0142adnika krwi. W ostatnim zarejestrowanym przypadku choroba mia\u0142a posta\u0107 gor\u0105czki krwotocznej [42] . U dw\u00f3ch biorc\u00f3w krwi wyst\u0105pi\u0142 zesp\u00f3\u0142 przesi\u0105kania w\u0142o\u015bniczkowego, natomiast u jednego biorcy, kt\u00f3ry otrzyma\u0142 KKP, zaobserwowano jedynie serokonwersj\u0119, bez objaw\u00f3w klinicznych. Wszyscy biorcy sk\u0142adnik\u00f3w krwi prze\u017cyli zaka\u017cenie nabyte drog\u0105 transfuzji. Wydaje si\u0119 jednak, \u017ce liczba przypadk\u00f3w transmisji jest niedorejestrowana, gdy\u017c wiele zaka\u017ce\u0144 mo\u017ce przebiega\u0107 w spos\u00f3b \u0142agodny lub bezobjawowy, co sprawia, \u017ce pozostaj\u0105 one nierozpoznane i nie wi\u0105\u017ce si\u0119 ich wyst\u0105pienia z niedawnym przetoczeniem sk\u0142adnika krwi [1, 2, 6, [42] [43] [44] .\n\nMetody prewencji zaka\u017cenia DEN obejmuj\u0105 zar\u00f3wno czasow\u0105 dyskwalifikacj\u0119 biorc\u00f3w powracaj\u0105cych z obszar\u00f3w obj\u0119tych chorob\u0105 jak i badania przesiewowe NAT. Obiecuj\u0105ce s\u0105 te\u017c opublikowane kilka miesi\u0119cy temu wczesne wyniki bada\u0144 nad bezpiecze\u0144stwem i skuteczno\u015bci\u0105 szczepionki przeciwko DEN [45] .\n\nPodobnie jak w przypadku innych zaka\u017ce\u0144 wywo\u0142anych przez Flaviviridae, np. WNF, 28-dniowy okres dyskwalifikacji krwiodawcy, licz\u0105c od dnia wyjazdu z obszar\u00f3w obj\u0119tych chorob\u0105, powinien zapewnia\u0107 odpowiednio du\u017cy margines bezpiecze\u0144stwa w odniesieniu do zaka\u017anych dawc\u00f3w z wiremi\u0105. W grudniu 2012 r. ECDC zaleci\u0142o wszystkim pa\u0144stwom cz\u0142onkowskim UE wprowadzenie takiego w\u0142a\u015bnie okresu czasowej dyskwalifikacji dla os\u00f3b powracaj\u0105cych z Regionu Autonomicznego Madery [15] .\n\nChikungunya jest ostr\u0105 chorob\u0105 tropikaln\u0105 rozpoznawan\u0105 od 1953 r., tj. od czasu opisania pierwszych przypadk\u00f3w zachorowa\u0144 w Tanzanii. Wyst\u0119puje w r\u00f3\u017cnych rejonach \u015bwiatawielu regionach Afryki, Azji Po\u0142udniowo-Wschodniej, na wyspach zachodniego Pacyfiku i w Indiach. Choroba wywo\u0142ana jest przez arbowirusa Chikungunyi (CHIKV) z rodziny Togaviridae przenoszonego przez komary Aedes aegypti, Aedes albopictus lub Aedes polynesiensis. Nie wyst\u0119puje transmisja pomi\u0119dzy lud\u017ami. Rezerwuarem zarazka s\u0105 m.in. ma\u0142py, gryzonie, ptaki [1, 2, 6, 17, 46] . CHIKV wywo\u0142uje ostre zaka\u017cenie charakteryzuj\u0105ce si\u0119 nag\u0142ym pocz\u0105tkiem, wysok\u0105 gor\u0105czk\u0105, b\u00f3lami staw\u00f3w, mi\u0119\u015bni i g\u0142owy, obrz\u0119kami. Obserwuje si\u0119 tak\u017ce wysypk\u0119 sk\u00f3rn\u0105, krwawienia z nosa i dzi\u0105se\u0142, nudno\u015bci, wymioty i \u015bwiat\u0142owstr\u0119t. Objawy zazwyczaj rozpoczynaj\u0105 w 4-7 dni po uk\u0105szeniu przez komara, s\u0105 zwykle kr\u00f3tkotrwa\u0142e i powr\u00f3t do zdrowia jest najcz\u0119\u015bciej ca\u0142kowity. Objawem bardzo charakterystycznym dla tej choroby jest poliartralgia, od kt\u00f3rej zreszt\u0105 choroba wzi\u0119\u0142a sw\u0105 nazw\u0119, gdy\u017c w narzeczach Tanzanii termin chikungunya oznacza ,,pogi\u0119tego cz\u0142owieka''. Gor\u0105czka zwykle ust\u0119puje w ci\u0105gu kilku dni, rzadko tygodni, ale zdarzaj\u0105 si\u0119 przed\u0142u\u017caj\u0105ce si\u0119 miesi\u0105cami b\u00f3le i zapalenia staw\u00f3w. Nie ma dowod\u00f3w na wyst\u0119powanie zaka\u017ce\u0144 letalnych ani krwotocznego i neuroinwazyjnego przebiegu choroby. Potwierdzenie rozpoznania CHIK uzyskuje si\u0119 po wykryciu wirusowego RNA testem NAT lub swoistych przeciwcia\u0142 IgM w surowicy pacjenta [1, 2, 6, 17, 46] . W Europie co roku rejestruje si\u0119 kilka importowanych przypadk\u00f3w tej choroby. Jeden z g\u0142\u00f3wnych wektor\u00f3w CHIKV zosta\u0142 wprowadzony do kilku kraj\u00f3w europejskich, a tak\u017ce do Ameryki \u015arodkowej i Brazylii. Jak dot\u0105d jedynym miejscem wyst\u0105pienia zachorowa\u0144 ludzi na chikunguny\u0119 w Europie by\u0142 rejon Emilia Romagna we W\u0142oszech, gdzie w okresie pomi\u0119dzy lipcem i ko\u0144cem wrze\u015bnia 2007 r. zidentyfikowano 217 przypadk\u00f3w infekcji CHIKV [17] . Pomimo braku udokumentowanych przypadk\u00f3w przeniesienia choroby na drodze transfuzji krwi, transmisja CHIKV jest wiarygodna i ryzyko zaka\u017cenia wirusem donacji zosta\u0142o uznane za istotne [1, 46, 47] .\n\nKa\u017cda decyzja o wprowadzeniu \u015brodk\u00f3w prewencyjnych przeciw przeniesieniu EID drog\u0105 krwi, najcz\u0119\u015bciej w postaci czasowej dyskwalifikacji dawc\u00f3w w okresie zagro\u017cenia a c t a h a e m a t o l o g i c a p o l o n i c a 4 4 ( 2 0 1 3 ) 2 8 4 -2 9 3 epidemiologicznego, mo\u017ce prowadzi\u0107 do znacznego ograniczenia zasob\u00f3w krwi i dostaw osocza dla przemys\u0142u farmaceutycznego [1] [2] [3] 5] . Jest to szczeg\u00f3lnie dotkliwe, je\u015bli okres dyskwalifikacji jest d\u0142ugi, jak to ma miejsce w przypadku MAL i w mniejszym stopniu WNF [1, 2] . Sytuacja taka mia\u0142a miejsce na W\u0119grzech w 2008 r., gdzie pojedyncze przypadki 19 zachorowa\u0144 na WNV wyst\u0105pi\u0142y w 12 r\u00f3\u017cnych regionach administracyjnych, co spowodowa\u0142o czasow\u0105 dyskwalifikacj\u0119 krwiodawc\u00f3w na du\u017cym obszarze kraju [13] . Natomiast w przypadku epidemii CHIK w 2007 r. we W\u0142oszech w wyniku wprowadzenia 21-dniowego okresu dyskwalifikacji krwiodawc\u00f3w dosz\u0142o do 12% zmniejszenia zasob\u00f3w krwi na obszarze epidemicznym. Niewielki 2,1% wzrost pobierania krwi na obszarach niedotkni\u0119tych epidemi\u0105 nie rekompensowa\u0142 poniesionych strat na obszarze dotkni\u0119tym chorob\u0105 [17] .\n\nPr\u00f3bowano r\u00f3wnie\u017c oszacowa\u0107 koszty prowadzenia bada\u0144 przesiewowych w r\u00f3\u017cnych wariantach w odniesieniu do ich skuteczno\u015bci (cost-effectiveness) w przypadku jednej z EID, tj. choroby Chagasa. Analiza 7 strategii bada\u0144 zaka\u017cenia Trypanosoma cruzi dawc\u00f3w wykaza\u0142a, \u017ce selektywne badanie przesiewowe mia\u0142o prawie tak\u0105 sam\u0105 skuteczno\u015b\u0107 jak badanie wszystkich dawc\u00f3w, a koszty tego rodzaju profilaktyki by\u0142y zdecydowanie mniejsze [48] .\n\nDyskwalifikacja krwiodawc\u00f3w, najcz\u0119\u015bciej 28-dniowa, mo\u017ce by\u0107 szczeg\u00f3lnie dotkliwa dla zasob\u00f3w krwi w miesi\u0105cach letnich. Analizowano kwesti\u0119 dyskwalifikacji krwiodawc\u00f3w powracaj\u0105cych do Holandii, najcz\u0119\u015bciej po wyjazdach wakacyjnych, z kraj\u00f3w, gdzie stwierdzono przypadki zachorowa\u0144 na r\u00f3\u017cne EID. Badanie wykaza\u0142o, \u017ce wsp\u00f3\u0142czynnik zagro\u017cenia zaka\u017ceniem dawc\u00f3w powracaj\u0105cych z obszar\u00f3w dotkni\u0119tych jedn\u0105 z 6 r\u00f3\u017cnych EID wyni\u00f3s\u0142, np. w przypadku WNF (u dawcy powracaj\u0105cego z Macedonii) 0,32 na rok, a wi\u0119c nie by\u0142 zbyt du\u017cy [5] .\n\nReasumuj\u0105c, pojawienie si\u0119 EID w Europie sta\u0142o si\u0119 zagro\u017ceniem epidemiologicznym i wyzwaniem dla krwiodawstwa. Mo\u017ce doprowadzi\u0107 do istotnego zmniejszenia zasob\u00f3w krwi w krajach dotkni\u0119tych EID, a zw\u0142aszcza w przypadku, gdy na obszarze okre\u015blonego kraju wyst\u0119puj\u0105 ogniska zachorowa\u0144 na r\u00f3\u017cne EID [35] . Dlatego tak istotne staje si\u0119 zachowanie r\u00f3wnowagi pomi\u0119dzy trosk\u0105 o bezpiecze\u0144stwo krwi i wynikaj\u0105c\u0105 z niej nadmiern\u0105 niekiedy dyskwalifikacj\u0105 dawc\u00f3w, a zachowaniem bezpiecznych zapas\u00f3w sk\u0142adnik\u00f3w krwi. W przypadku znacznego zmniejszenia zasob\u00f3w krwi w krajach dotkni\u0119tych konieczna mo\u017ce okaza\u0107 si\u0119 wsp\u00f3\u0142praca i pomoc mi\u0119dzynarodowa [35] .\n\nWed\u0142ug kolejno\u015bci.\n\nNie wyst\u0119puje.\n\nFinansowanie/Financial support Nie wyst\u0119puje.\n\nTre\u015bci przedstawione w artykule s\u0105 zgodne z zasadami Deklaracji Helsi\u0144skiej, dyrektywami EU oraz ujednoliconymi wymaganiami dla czasopism biomedycznych. p i s m i e n n i c t w o / r e f e r e n c e s"}